#Kwibohora 27: Abanyarwanda batuye mu Busuwisi beretse amahanga ibyo u Rwanda rumaze kugeraho
Abanyarwanda n’inshuti z’u Rwanda batuye mu Busuwisi, Autriche, na Liechtenstein bizihije ku nshuro ya 27 Umunsi wo Kwibohora, baratira amahanga ibyo igihugu kimaze kugeraho kibikesha imiyoborere myiza ya FPR Inkotanyi.
Ni ibirori byabaye ku wa 06 Nyakanga 2021 hifashishijwe ikoranabuhanga mu kwirinda COVID-19, byitabirwa n’abahagarariye ibihugu byabo, abakozi b’Umuryango w’Abibumbye, ndetse n’abakozi b’imiryango mpuzamahanga bakorera i Genève mu Busuwisi.
Insanganyamatsiko yagiraga iti “Dufatanyije tugera ku iterambere”.
Mu ijambo yagejeje ku bitabiriye, Ambasaderi w’u Rwanda mu Busuwisi, Umuryango w’Abibumbye n’Imiryango Mpuzamahanga ikorera i Genève; Rwakazina Marie Chantal yakeje ingabo za RPA zabohoye igihugu, azishimira ubutwari, ubwitange ndetse no kutizigama byaziranze.
Yashimiye cyane Perezida wa Repubulika Paul Kagame waziyoboye zigahagarika Jenoside yakorewe Abatutsi mu 1994, amahanga arebera.
Ambasaderi Rwakazina yagize ati “Itariki ya 4 Nyakanga ntizibagirana mu mateka y’Isi haba ku Banyarwanda n’abanyamahanga kuko ni ikimenyetso cy’ihagarikwa rya Jenoside yakorewe Abatutsi. Jenoside yagombaga kuba yaraburijwemo, ariko igakorwa na Leta nkoramaraso yari yaramunzwe n’amacakubiri, igategura ndetse igashyira mu bikorwa umugambi wayo amahanga arebera”.
Yibukije ko nyuma yo guhagarika Jenoside intego za FPR Inkotanyi kwari ugutuza buri Munyarwanda mu gihugu akubaka ejo heza mu mahoro n’ituze.
Yaboneyeho kugaragaza isura nshya u Rwanda rufite, anamurikira abitabiriye ibirori bimwe mu byo rwagezweho mu myaka 27 ishize mu bukungu n’imibereho myiza y’abaturage,rukesha imiyoborere myiza ya Perezida Kagame.
Ambasaderi Rwakazina yakanguriye Abanyarwanda by’umwihariko urubyiruko rutuye imahanga gushishikarira guteza imbere igihugu cyabo kuko aribo maboko yacyo, abasaba kugira uruhare rugaragara mu gusigasira ibyagezweho no gutanga umusanzu mu iterambere ryacyo.
Ibirori byaranzwe n’ imbyino n’indirimbo Nyarwanda by’Itorero ry’Igihugu, Urukerereza; ibiganiro,imivugo, ubuhamya bw’Abanyarwanda n’inshuti z’u Rwanda byose bishimira bikanarata ingabo zahoze ari iza RPA zarubohoye zikanahagarika Jenoside yakorewe Abatutsi Abatutsi.
Abanyarwanda baba USA bibukijwe ko badakwiye gusinzira ngo bibagirwe ababohoye Igihugu
Abanyarwanda batuye muri Leta Zunze Ubumwe za Amerika by’umwihariko mu gice cy’Uburengerazuba bwo hagati, bizihije Isabukuru y’imyaka 27 yo kwibohora k’u Rwanda, bazirikana ubutwari n’ubwitange bwa FPR Inkotanyi banibutswa ko badakwiye gusinzira ngo bibagirwe abaguye muri uru rugamba.
Uyu muhango wabaye ku wa 4 Nyakanga 2021, muri Leta ya Indiana mu Majyepfo y’Umujyi wa Bend, aho Abanyarwanda benshi baturutse mu bice birimo Michigan, Illinois, Ohio na Tennessee bahuriye hamwe mu kwishimira ukwibohora k’u Rwanda.
Umuyobozi wa Diaspora Nyarwanda muri Midwest, Nxumalo Ruhaya, yashimiye Ambasade y’u Rwanda yohereje Lt Col. Raoul Bazatoha uyishinzwemo ibikorwa bya gisirikare ngo aze kwifatanya n’Abanyarwanda.
Ruhaya yibukije abitabiriye uyu muhango ko batagomba gusinzira ngo bibagirwe abagabo n’abagore, abasore n’inkumi b’ingabo za RPA, bemeye guhara ubuzima bwabo kugira ngo Abanyarwanda bose bagire igihugu cyiza bishimira kandi bita iwabo.
Lt Col. Raoul Bazatoha, yibukije abitabiriye uyu muhango amateka yaranze urugamba rwo kubohora u Rwanda no guhagarika Jenoside yakorerwaga Abatutsi mu 1994.
Yavuze ko FPR Inkotanyi ijya gutegura urugamba rwo kubohora u Rwanda hari impamvu zifatika yari ifite zirimo ubutegetsi bubi bwahereye mu myaka ya 1959 butanya Abanyarwanda, buvutsa benshi amahirwe yo kuba mu gihugu cyabo, ingengabitekerezo iganisha kuri Jenoside yakorewe Abatutsi n’ibindi bitandukanye.
Lt Col Bazatoha yashimiye Perezida Kagame wayoboye urwo rugamba ndetse akaba akomeje kuyobora urundi rukomeye rwo kubaka u Rwanda no guhesha agaciro Abanyarwanda.
Yakomeje agira ati “Ukwibohora kwacu kwagezweho kandi dukeneye kwibohora mu buryo burambye. Ukwibohora kuzuye ni ukuba witeguye kurinda icyubahiro cy’igihugu cyacu. Urugamba rwo kwibohora rurakomeje, mu kubaka ubuhanga n’ubushobozi ndetse no kwigira kw’igihugu cyacu.”
Lt Col Bazatoha avuga ko ibyo byose bizagerwaho ari uko bigizwemo uruhare n’abaturage bose by’umwihariko abagiye mu mahanga kubera impamvu zitandukanye zirimo guhaha ubumenyi n’ubushobozi.
Ibirori by’isabukuru ya 27 yo Kwibohora, muri Amerika, igice cya Midwest byaranzwe n’imbwirwaruhame z’abayobozi batandukanye, ubuhamya bw’abarokotse Jenoside yakorewe Abatutsi bwagarutse ku kuntu ingabo za FPR Inkotanyi zabarokoye, indirimbo zigaruka ku butwari bw’Inkotanyi n’ibindi.
Uyu muhango wahurije hamwe bamwe mu Banyarwanda batuye mu burengerazuba bwo hagati bwa Leta Zunze Ubumwe za Amerika
Ushinzwe ibikorwa bya gisirikare muri Ambasade y'u Rwanda muri USA, Lt Col. Raoul Bazatoha, yibukije abitabiriye uyu muhango amateka yaranze urugamba rwo kubohora u Rwanda
Emmanuel Hategeka yatanze impapuro zimwemerera guhagararira u Rwanda muri Bahrain
Ambasaderi Emmanuel Hategeka uhagarariye u Rwanda mu bihugu birimo Leta Zunze Ubumwe z’Abarabu, yashyikirije Umwami wa Bahrain, Hamad bin Isa Al Khalifa, impapuro zimwemerera guhagararira u Rwanda muri icyo gihugu.
Uyu muhango wabereye mu ngoro y’Umwami mu murwa mukuru Manama ku wa kabiri tariki ya 6 Nyakanga 2021.
Nyuma yo gutanga izo mpapuro, Ambasaderi Hategeka yashimye umubano mwiza usanzwe hagati y’ibihugu byombi, avuga ko yiteguye guteza imbere ubufatanye hagati y’ibihugu byombi mu nzego zinyuranye.
Yagizi ati “Ntewe ishema cyane no kuba nashyikirije Umwami Hamad bin Isa Al Khalifa impapuro zinyemerera guhagararira u Rwanda mu Bwami bwa Bahrain. Niteguye guteza imbere umubano w’ibihugu byombi.”
Yakomeje agira ati “Nashyikirije Umwami indamutso ya Nyakubahwa Perezida Paul Kagame ndetse n’ubushake bwe bwo guteza imbere umubano hagati y’ibihugu byombi n’abaturage babyo.”
Ambasaderi Hategeka yaboneyeho umwanya wo kwifuriza Umwami Hamad bin Isa Al Khalifa ubuzima bwiza ndetse yifuriza igihugu amahoro, iterambere n’uburumbuke.
Igihugu cya Bahrain, ubusanzwe cyitwa Ubwami bwa Bahrain, giherereye mu kigobe cya Perse. Ni Ikirwa kigizwe n’uturwa duto karemano turenga 50 ndetse n’utundi abantu bahimbye tugeze kuri 33.
U Rwanda rufite umubano mwiza na Bahrain umaze imyaka irenga 25, aho ibihugu byombi byasinye amasezerano y’Ubufatanye mu bya diplomasi muri Werurwe 1998.
Ibihugu byombi bikorana mu nzego zirimo kwaguriramo ubufatanye mu bucuruzi n’ishoramari, ubukerarugendo, serivisi z’imari, ingufu, ikoranabuhanga, guhanga imirimo n’udushya.
Nka Ambasaderi ufite icyicaro Abu Dhabi, Emmanuel Hategeka asanzwe ahagarariye u Rwanda muri Leta Zunze Ubumwe z’Abarabu (UAE), Ubwami bwa Saudi Arabia n’Ikigo mpuzamahanga gishinzwe ingufu zisubir a(IRENA).
Ambasaderi Hategeka yakiriwe n'Umwami Hamad wa Bahrain.
#Kwibohora27: Abanya-Singapore bashimye uko u Rwanda rwiyubatse mu gihe gito.
Umunyamabanga wa Leta muri Minisiteri y’itangazamakuru ya Singapore, Tan How Kiat, yavuze ko aho u Rwanda rugeze ari imwe mu nkuru za Afurika zibumbatiye intsinzi ikomeye, zihamya imbaraga n’ukwiyubaka vuba kw’Abanyarwanda.
Ibyo Kiat yabitangarije mu muhango wo kwizihiza Umunsi wo Kwibohora ku nshuro ya 27 ku Banyarwanda n’inshuti z’u Rwanda baba muri Singapore, Australie, Nouvelle Zélande na Indonésie byabaye ku wa 5 Nyakanga 2021 hifashishijwe ikoranabuhanga.
Kuva ingabo za FPR Inkotanyi zahagarika Jenoside yakorewe Abatutsi mu 1994, igihugu cyabayemo impinduka zikomeye bitoroshye kuzisobanurira utazibonera.
Kongera kwiyubaka mu gihe gito u Rwanda rukaba rubaye icyitegererezo mu ruhando mpuzamahanga, ni byo Minisitiri Kiat yavuze ko ari imwe mu nkuru z’ubutsinzi bukomeye.
Yasobanuye ko nubwo ubukungu bw’Isi bwahungabanye kubera COVID-19, u Rwanda “rwo rwabyitwayemo neza kubera ubuyobozi bwiza bururangaje imbere”.
Ambasaderi w’u Rwanda muri Singapore,Uwihanganye Jean de Dieu, yashimiye umubano mwiza uri hagati y’ibihugu byombi; aboneraho kugaragaza ko kuva byatangira imikoranire mu bya dipolomasi mu 2005, habayeho ubufatanye mu kubaka ubushobozi, kungurana ubumenyi no guhanahana amakuru, ubumenyi n’koranabuhanga, ishoramari, ubucuruzi n’ubukerarugendo. Ubwo bufatanye bwateye imbere kandi buratanga icyizere.
Ambasaderi Uwihamganye yakomeje avuga ko ibihugu byombi biherutse gusinyana amasezerano y’imikoranire mu ikoranabuhanga ryo mu ishoramari, ubucamanza ndetse no mu burezi aho abanyeshuri bo mu gihugu kimwe bazajya boroherezwa kwiga mu kindi nta nkomyi.
Yagaragaje ko sosiyete z’Abanya-Singapore zagiriye u Rwanda icyizere zikahashora imari mu nzego zitandukanye zirimo inganda, ubuhinzi n’ubwikorezi; hakaba hari n’abandi bashoramari baho bashya bacyiza bafite gahunda z’ishoramari zishimishije.
Umwe muri abo Banya-Singapore bageze mu Rwanda akaba n’Umuyobozi Mukuru wa Magerwa, Kong Kok Chee, yatanze ubuhamya bwe ku ishoramari ryo mu Rwanda ndetse aboneraho kurushimira iterambere rumaze kugeraho.
Ambasaderi w’u Rwanda muri Singapore,Uwihanganye Jean de Dieu, yashimiye umubano mwiza uri hagati y’ibihugu byombi.
Umunyamabanga wa Leta muri Minisiteri y’itangazamakuru ya Singapore, Tan How Kiat, yavuze ko aho u Rwanda rugeze ari imwe mu nkuru za Afurika zibumbatiye intsinzi iikomeye.
Umwe Banya-Singapore bageze mu Rwanda akaba n’Umuyobozi Mukuru wa Magerwa,Kong Kok Chee, yatanze ubuhamya bwe ku ishoramari ryo mu Rwanda.
Umunsi wo Kwibohora ku nshuro ya 27 ku Banyarwanda n’inshuti z’u Rwanda baba muri Singapore,Australie,Nouvelle Zélande na Indonésie wizihijwe ku wa 5 Nyakanga 2021 hifashishijwe ikoranabuhanga.
Amb. Mukantabana yakebuye Abanyarwanda bari mu mahanga barebera abasebya urwababyaye.
Ambasaderi w’u Rwanda muri Leta Zunze Ubumwe za Amerika, Mukantabana Mathilde, yongeye kwibutsa Abanyarwanda baba mu mahanga kutarebera abasebya igihugu cyabo ahubwo bakaba ba “Perezida” aho bari.
Mu kiganiro yagiranye na One Nation Radio ku wa 29 Kamena 2021, Ambasaderi Mukantabana yavuze ko buri Munyarwanda agomba kumva ko aho ari ahagarariye igihugu cye akakirwanira ishyaka, baba bagize amahirwe bakahahurira ari benshi bagafatanya.
Ati “Aho uri hose uri Perezida waho ntabwo uri wenyine. Uzi ko uri kumwe n’abandi, [guhangana n’abasebya u Rwanda] n’iyo utanashaka kubikora wenyine wabikorana n’abandi muri leta zose barahari. Kuki umuntu yaza agatoba amateka yica igihugu […] kandi muzi neza ko atari byo?”
Yagaragaje ko isura nziza u Rwanda rwubatse mu ruhando mpuzamahanga ari yo ituma bagera hanze bakubahwa, bityo ko bagomba kuyirinda kugira ngo icyubahiro bahabwa kigumeho.
Ati “Igihugu cyanyu cyaragiye kibashyira mu mwanya abantu bose babubaha aho muri hose kubera ibyo gikora. Icyo washobora kugikorera ni uko batazajya baza ngo bagitere amabuye kuko iyo bamaze kwica iryo zina cyubatse nawe ntusigara uhagaze neza.”
Yakomoje ku bihugu n’abanyamahanga bakunda kwifashisha itangazamakuru baharabika u Rwanda.
Ati “Uzajya aza abeshya, muzi ko abeshya; amakuru arahari, ibihamya birahari, ni ukugenda mugahangana nabyo mukabivuga kandi ntabwo bizaba ari bibi ni ugukiza igihugu kizaba icy’abana banyu.”
Abanditsi, abanyamakuru n’abanyepolitiki bo mu Burengerazuba bw’Isi bakunze kumvikana baharabika u Rwanda, akenshi bakabivuga mu rwego rw’ubutabera.
Ambasaderi Mukantabana yabwiye Abanyarwanda ko “ntawe ubarusha kwandika” bityo ko niba abo banditse nabo bagomba kwandika babanyomoza kuko abenshi baba banabivuga batabisobanukiwe.
Amb. Karabaranga yagaragaje uko politiki yari yarimakaje ivangura yashyizweho iherezo.
Ambasaderi w’u Rwanda muri Sénégal, Jean Pierre Karabaranga yasabye Abanyarwanda aho bari hose kuzirikana Umunsi wo Kwibohora ku nshuro ya 27 ariko bibuka aho igihugu cyavuye n’aho kigeze mu rwego rwo kurushaho gutera indi ntambwe cyifuza mu iterambere, babigizemo uruhare.
Hari mu muhango wo kwizihiza umunsi wo kwibuhora ku nshuro ya 27, Abanyarwanda baba muri Sénégal bateguye bifashishije ikoranabuhanga ndetse ukanitabirwa n’inshuti z’u Rwanda n’abahagarariye abanyarwanda baba mu bihugu bimwe na bimwe byo muri Afurika y’Iburengerazuba harimo Sénégal, Mali, Gambie, Guinée-Bissau na Cap-Vert.
Ambasaderi Karabaranga yavuze ko Kwibohora byaje ari umusaruro uvuye mu bwitange bw’Inkotanyi ziyemeje guhagarika Jenoside yakorewe Abatutsi ndetse no kubohora Abanyarwanda ubutegetsi bubi bwari bwarasaritswe n’ivanguramoko ndetse no gukandamiza rubanda.
Yagize ati “Uyu munsi nk’uko mubizi, tariki ya 4 Nyakanga mu mwaka 1994 ni bwo FPR yahagaritse Jenoside yakorewe Abatutsi, aho abasaga miliyoni imwe bishwe. Iyo ntsinzi kandi ihurirana no guhagarika ubutegetsi bubi bw’igitugu. Umunsi wo kwibohora rero ku Rwanda n’Abanyarwanda ni ingenzi cyane kandi ni umunsi wongera kuzamura imbamutima zacu.”
“Uyu munsi kandi ugaragaza iherezo ry’imyaka 32 ya Politiki mbi yimakaje ivangura uhereye ku munsi u Rwanda rwaboneho ubwigenge, iyo politiki yatsinzwe mu 1994.
Ukwibohora kwacu ni umusaruro w’intwari zitanze, abagabo n’abagore basanzwe ariko abenshi muri bo bari urubyiruko, bahaye intsinzi igihugu bagashyiraho iherezo kuri ibyo byose.”
Yavuze ko bashingiye ku butwari bwaranze Inkotanyi mu rugamba rwo kubohora u Rwanda bakwiye gushyiraho umusanzu wabo mu iterambere ry’igihugu cyane ko aho kigeze ari heza.
“Ku bw’ibyo turibanda cyane kuri zo ntwari zacu, ibyo bakoze cyane ko n’ubwigenge dufite uyu munsi ari bo. Kuri uyu munsi twibuka aho twavuye, tukareba n’aho tugeze. Imyaka 27 irashize, abakuze murabizi ko u Rwanda rwari igihugu cyarimbutse, rwasenywe ku buryo bukomeye, ariko uyu munsi rwarahindutse kuko rwateye imbere mu ngeri zose.”
“Twageze kuri byinshi tutari gutekereza nyuma y’ihagarikwa rya Jenoside yakorewe Abatutsi. Ibyo rwagezeho bisobanuye igihugu gifite ubuyobozi bwiza, buha buri muturage amahirwe. Abanyarwanda turi hanze y’igihugu dukwiye kugira uruhare rugaragara mu iterambere ry’igihugu cyacu, dushingiye ku buyobozi bwiza bwa Perezida Kagame.”
Major Joseph Niyongabo Kabanda, wari intumwa ya RDF muri iki gikorwa, yavuze ko igitera umusirikare wese imbaraga zo kurwanira igihugu cye ari urukundo aba agifitiye no kukirwanira ishyaka.
Yavuze ko ahanini byatewe n’akababaro banyuzemo no kubona agahinda Abanyarwanda bakomeje guhura na ko biyemeza kugaruka mu gihugu cyababyaye. Nubwo inzira z’ibiganiro ubutegetsi bwari buriho butigeza buzemera biyemeje kwitanga kandi ngo byatanze umusaruro.
Mu butumwa Minisitiri w’Ububanyi n’Amahanga muri Sénégal yageneye Abanyarwanda bwatanzwe na Ambasaderi Stephan Slyvain Sambou, yavuze ko ari iby’agaciro kuri bo kwifatanya n’u Rwanda, anavuga ko iyo tariki idakwiye kwibagirana mu matwi y’Abanyarwanda n’Abanyafurika cyane ko muri iki gihugu basobanukiwe amateka ya Jenoside yakorewe abatutsi.
Mu bandi batanze ubutumwa harimo Minisitiri w’UbubanyI n’Amahanga wa Mali, Abdoulaye Diop, kimwe n’uwari uhagarariye Guinée-Bissau bavuze ko nubwo Abanyarwanda banyuze mu bihe bikomeye ariko baranzwe n’ubutwari, kandi ko bazakomeza kwagura imikoranire n’u Rwanda, bitewe n’uko ubu ari urugero rwiza rw’igihugu gifite politiki ihamye.
Ambasaderi w’u Rwanda muri Sénégal, Jean Pierre Karabaranga yasabye Abanyarwanda baba mu mahanga kugira uruhare mu bikorwa biteza igihugu imbere.
Urubyiruko na rwo rwakurikiye ibiganiro byatanzwe kugira ngo rubashe kumenya amateka y'uko urwanda rwabohowe.
Major Joseph Niyongabo Kabanda, wari intumwa ya RDF muri iki gikorwa, yavuze ko igitera umusirikare wese imbaraga zo kurwanira igihugu cye ari urukundo aba agifitiye no kukirwanira ishyaka.
Dr Abdallah Utumatwishima yitabiriye iki gikorwa.
Kubera ko guhurira hamwe abantu ari benshi bitoroshye ikoranabuhanga ryifashishijwe muri iki gikorwa.
Benshi bakurikiye iki gikorwa hifashishijwe ikoranabuhanga kubera ibihe isi irimo by'icyorezo cya Covid-19.
Habinshuti Antoinette Tony wayoboye ibiganiro.
Rwiyemezamirimo ukiri muto,Mammy Ingabire Muziga.
Abanyarwanda mu Burengerazuba bwa Afurika bibutse urubyiruko rwazize Jenoside yakorewe Abatutsi.
Abanyarwanda n’inshuti zabo mu bihugu by’Uburengerazuba bwa Afurika birimo Sénégal, Mali, Gambie, Cap-Vert na Guinée Bissau, bibutse ku nshuro ya 27 urubyiruko rwishwe muri Jenoside yakorewe Abatutsi mu 1994; basaba abakiri bato kwigira ku ngabo za FPR Inkotanyi zayihagaritse.
Ni umuhango wabaye ku wa 26 Kamena 2021, ukorwa hifashishijwe ikoranabuhanga mu rwego rwo kubahiriza amabwiriza yo kwirinda ikwirakwira rya Covid-19.
Abatanze ubutumwa barimo Jean Pierre Karabaranga, Ambasaderi w’u Rwanda muri Sénégal, Mali, Gambia, Cap-Vert na Guinea Bissau; Umuyobozi Mukuru w’Ikigo cy’Ubushakashatsi n’Ububikoshakiro muri Komisiyo y’Igihugu yo kurwanya Jenoside (CNLG), Dr Jean Damascėne Gasanabo; Umuyobozi Mukuru wa Rwanda Airports Company, Charles Habonimana n’abandi.
Uyu muhango kandi witabiriwe n’umuhanzi w’icyamamare muri Sénégal, Ismaël Lô; Umunya- Sénégal wanditse inyandiko zitandukanye zamagana abahakana n’abapfobya Jenoside yakorewe Abatutsi, Amadou Tidiane Fall n’abandi benshi barimo Abanyarwanda n’abanyamahanga.
Abitabiriye basobanuriwe amateka mabi yaranze u Rwanda kuva mu 1959 kugeza kuri Jenoside yakorewe Abatutsi; amateka yaranzwe no kwigisha ivangura n’amacakubiri mu Banyarwanda bikozwe n’ubutegetsi bubi bwagiye busimburana.
Hagaragajwe uko Jenoside yateguwe n’ingengabitekerezo yayo igacengezwa mu Banyarwanda igihe kirekire, ndetse ikanageragezwa mu bihe bitandukanye kugeza ishyizwe mu bikorwa mu 1994, aho Abatutsi basaga miliyoni bishwe mu gihe cy’iminsi ijana gusa.
Abatanze ibiganiro kandi basobanuye ko urubyiruko rwagize uruhare rukomeye mu ishyirwa mu bikorwa rya Jenoside kubera inyigisho mbi rwahawe; kandi no mu gihe nyirizina cya Jenoside hari umubare munini w’urubyiruko rwishwe bituma igihugu kibura ubwenge n’imbaraga byagombye kugiteza imbere.
Abitabiriye gahunda yo kwibuka urubyiruko rwishwe muri Jenoside yakorewe Abatutsi bashimiye urubyiruko rwari mu ngabo zari iza FPR Inkotanyi zari ziyobowe na Perezida Kagame, rwitanze rutizigama, rugahagarika Jenoside yakorerwaga Abatutsi rukabohora igihugu.
Urubyiruko rukaba rwasabwe gufatira urugero kuri ubwo butwari bwaranze izo ngabo.
Urubyiruko rwitabiriye ibiganiro rwihaye umukoro wo guhangana n’abagifite ingengabitekerezo ya Jenoside, abayihakana n’abayipfobya, rusaba ko abakomeje kwijandika muri ibyo bikorwa bakoresheje ikoranabuhanga bakurikiranwa bakabihanirwa by’intangarugero.
Rwasabye kandi ko hakorwa ubuvugizi kugira ngo icyaha cyo gupfobya no guhakana Jenoside yakorewe Abatutsi no gukwirakwiza ingengabitekerezo yayo gishyirwe mu mategeko y’ibindi bihugu.
Ikindi rwasabye ni uko amahanga akurikirana abakidegembya hirya no hino mu bihugu bitandukanye kandi barasize bahekuye u Rwanda mu 1994.
Abanyarwanda bo mu Burengerazuba bwa Afurika bifatanyije n'inshuti zabo mu kwibuka urubyiruko rwazize Jenoside yakorewe Abatutsi mu 1994.
Me Gisagara Richard uba mu Bufaransa na we yitabiriye iki gikorwa cyo kwibuka urubyiruko rwazize Jenoside yakorewe Abatutsi.
Umubyeyi Beata Mairesse atanga ibitekerezo muri iki gikorwa.
Ambasaderi w’u Rwanda muri Sénégal, Jean Pierre Karabaranga, yashimye abagize uruhare mu migendekere myiza yo kwibuka abazize Jenoside yakorewe Abatutsi.
Jessica Mwiza na we yitabiriye umuhango wibukiwemo urubyiruko rwazize Jenoside yakorewe Abatutsi mu 1994.
Umuyobozi Mukuru w’Ikigo cy’Ubushakashatsi n’Ububikoshakiro muri Komisiyo y’Igihugu yo kurwanya Jenoside (CNLG), Dr Jean Damascėne Gasanabo, yatanze ishusho y'uburyo Jenoside yateguwe ikanashyirwa mu bikorwa.
Umunyamakuru wa IGIHE i Burayi, Karirima A. Ngarambe yatanze ibitekerezo muri iki gikorwa yayoboye.
Abanyarwanda baba muri Guinea Bissau bibutse Jenoside yakorewe Abatutsi (Amafoto).
Abanyarwanda baba muri Guinea Bissau bifatanyije n’inshuti zabo kwibuka ku nshuro ya 27 Jenoside yakorewe Abatutsi mu 1994, yahitanye ubuzima bw’inzirakarengane zisaga miliyoni imwe mu gihe cy’amezi atatu gusa.
Uyu muhango wabaye muri iki cyumweru, ku wa 24 Kamena 2021. 
Witabiriwe n’abantu batandukanye barimo Umunyamabanga wa Leta muri Minisiteri y’Urubyiruko na Siporo muri Guinea Bissau, Namil Pinto Morgado n’abahagarariye Ambasade z’ibihugu bya Nigeria, Mali, Gambia, Afurika y’Epfo, Guinea Conakry, abahagarariye Umuryango w’Ubumwe bwa Afurika n’Umuryango w’Ubumwe bw’u Burayi.
Abawitabiriye bafashe umunota wo kuzirikana abazize Jenoside yakorewe Abatutsi mu 1994, hanacanwa urumuri rw’icyizere cy’ahazaza. 
Banaganirijwe ku buryo umugambi wa Jenoside wateguwe, ukanashyirwa mu bikorwa.
Perezida w’Umuryango w’Abanyarwanda baba muri Guinea Bissau, Moise Sande, yagarutse ku mateka y’u Rwanda mbere ya Jenoside yaranzwe na politiki mbi yo gucamo ibice abaturage bigishwa amacakubiri n’ivangura, guheza Abatutsi mu mashuri no mu mirimo, ubwicanyi mu bihe bitandukanye kugera kuri Jenoside yakorewe Abatutsi.
Yagaragaje ko nyuma ya Jenoside hashyizwe ingufu mu kubungabunga umutekano w’Abanyarwanda n’ibyabo, uburenganzira bwa muntu, ubumwe n’ubwiyunge by’Abanyarwanda n’ibikorwa by’iterambere bigamije imibereho y’Abanyarwanda n’iterambere rirambye.
Ijambo ry’Umuyobozi wari uhagarariye Guverinoma ya Guinea Bissau ryibanze ku gushima ubuyobozi bwiza bw’igihugu burangajwe imbere na Perezida Kagame.
Yavuze ko kuri ubu u Rwanda ari intangarugero ku Mugabane wa Afurika n’ubwo rwaciye mu mateka mabi ya Jenoside yakorewe Abatutsi.
Abitabiriye uyu muhango kandi banasangijwe ubutumwa bw’urubyiruko bwibanze ku gukangurira abantu bose kwamagana abagifite ingengabitekerezo ya Jenoside, abayihakana n’abayipfobya.
Ibihe byo kwibuka abazize Jenoside yakorewe Abatutsi mu 1994 byahuriranye n’icyorezo cya COVID-19 cyatumye uburyo byakorwagamo buhinduka. 
Mu bihugu byinshi byakozwe hifashishijwe ikoranabuhanga mu gihe abantu bake aribo babashaga kugera aho ibikorwa byabereye.
Abanyarwanda baba muri Guinea Bissau bibutse Jenoside yakorewe Abatutsi.
Abanyarwanda baba muri Guinea Bissau bifatanyije n’inshuti zabo kwibuka ku nshuro ya 27 Jenoside yakorewe Abatutsi mu 1994.
Abayobozi n’abakozi ba EAC bahuriye mu bikorwa byo kwibuka Jenoside ku nshuro ya 27.
Abayobozi b’Umuryango wa Afurika y’Iburasirazuba (EAC) n’abo mu zindi nzego ziwushamikiyeho, bahuriye mu gikorwa cyo kwibuka ku nshuro ya 27, Jenoside yakorewe Abatutsi, ku wa Gatanu, ku kicaro cy’uyu muryango i Arusha muri Tanzania.
Ku rwego rwa EAC, ibikorwa byo kwibuka byari byabaye ku ya 7 Mata, umunsi icyunamo gitangiriraho ariko Ubunyamabanga bw’uyu muryango bwemeza ko mu gihe cy’iminsi ijana (100) yo kwibuka hakomeza gutegurwa ibikorwa byo kwibuka ari na ko hategurwa ibiganiro bihuje inzego zitandukanye, bakanaganira ku cyakorwa mu kurwanya abapfobya Jenoside.
Umunyamabanga Mukuru wa EAC, Dr Peter Muthuki, yavuze ko m minsi 100 Jenoside yakorewe Abatutsi yamaze, Abatutsi barenga miliyoni bavukijwe ubuzima bwabo isi yose irebera ntacyo ikora ngo iyihagarike, ariko ko igihe kigeze ngo buri wese ashimangire ko itazongera kubaho ukundi mu Rwanda n’ahandi mu karere no kw’isi.
Dr. Peter Muthuki yasabye abitabiriye kwibuka ko buri wese afite uruhare rwo gushikama mu ngamba zo kurwanya ipfobya rya Jenoside ashishikariza abagize uwo muryango gusubiza amaso inyuma, bakarebera hamwe ibihungabanya amahoro n’umutekano mu Karere maze hakabaho ubufatanye mu guteza imbere kubana mu mahoro.
Ambasaderi w’u Rwanda muri Tanzania, Gen. Maj Charles Karamba yashimiye Umunyamabanga Mukuru w’Umuryango w’Afurika y’Iburasirazuba kuba warateguye igikorwa cyo kwibuka, agaragaza ko ari ngomba kwibuka ku rwego rw’uyu muryango nkuko byemejwe n’inama y’abakuru b’ibihugu biwugize mu mwaka wa 2014.
Amb. Karamba yavuze ko hari abakoze Jenoside bakomeje kwidegembya mu bihugu bitandukanye birimo n’ibyo ku mugabane wa Afurika ndetse no mu Karere u Rwanda ruherereyemo ariko ko bakwiye gufatwa bagashyikirizwa ubutabera.
Perezida w’Inteko Ishinga Amategeko y’Umuryango wa Afurika y’Iburasirazuba, Martin Ngoga, yavuze ko ubu ibikorwa by’ipfobya rya Jenoside bigeze ku rwego rwo gutanga ibisobanuro by’impamvu ngo yayiteye nyamara ari umugambi utegurwa igihe kirekire ukanashyirwa mu bikorwa, akaba ari na ko byagenze mu Rwanda.
Igikorwa cyakomeje hatangwa ibiteketerezo no gusubiza ibibazo byabajijwe n’abitabiriye bashimangiye ko igikorwa cyo kwibuka kigomba kujya gitegurwa buri mwaka kandi bigakorwa hakiri kare, ndetse hakanatangwa ibikaniro bitandukanye mu rwego rwo kwibuka no gusubiza agaciro Abatutsi bishwe muri Jenoside.
Martin Ngoga yunamira abazize Jenoside ku kimenyetso cy'urwibutso i Arusha.
Amb. Major Gen Charles Karamba Uhagarariye U Rwanda muri Tanzania.
Perezida w'Inteko y'Umuryango wa Afurika y'Iburasirazuba, Martin Ngoga.
Amb. Dan K. Kazungu Uhagarariye Kenya muri Tanzania.
Bazivamo Christophe, Umunyamabanga Wungirije wa EAC.
Abadepite bo muri EALA bibutse Jenoside yakorewe Abatutsi ku nshuro ya 27.
Oda Gasinzigwa uhagarariye abadepite b'u Rwanda muri EALA
Abanyarwanda batuye muri Queensland-Australia basabwe kutajenjekera ingengabitekerezo ya Jenoside.
Kuri uyu wa Gatandatu tariki ya 12 Kanama 2021, Abanyarwanda batuye muri Leta ya Queensland muri Australia bibutse ku nshuro ya 27 Jenoside yakorewe Abatutsi, umuhango witabiriwe n’abagera ku 150.
Uyu muhango wabereye mu nzu ndangamuco iri mu Majyepfo y’Umujyi wa Brisbane muri Logan, wabimburiwe n’urugendo rwo Kwibuka rwabereye muri Brisbane, aho hanacanywe n’urumuri rw’icyizere hagafatwa n’umunota wo kwibuka inzirakarengane zazize Jeonoside yakorewe Abatutsi mu 1994.
Mu butumwa yagejeje ku bitabiriye uyu muhango, Aimable Harusha, Umunyamabanga w’Ihuriro ry’Abanyarwanda baba muri Queensland yibukije abari aho ko bagomba kwibuka kandi birinda icyabasubiza mu mahano yagwiririye u Rwanda.
Ati “Tugomba kuzirikana inzirakarengane zazize Jenoside yakorewe Abatutsi mu 1994, bikadufasha no kwibuka kandi twubaka ejo hazaza. Twirinde icyadusubiza muri ayo mahano yabaye. Twibuke ko kurwanya twivuye inyuma abagerageza gupfobya no guhakana Jenoside yakorewe Abatutsi mu 1994 ari inshingano zacu.”
Muri uyu muhango kandi urubyiruko rw’Abanyarwanda batuye muri Queensland bakinnye umukino wahimbwe na Joyce Uwizeyimana utuye muri ako gace. Umukino wigishaga ukanasobanurira abakiri bato bafite byinshi basanzwe bibaza kuri Jenoside yakorewe Abatutsi.
Mu nshuti z’u Rwanda zari muri uyu muhango ni Anne Hillsong wo mu Itorero rya Hillsong wavuze ko Abanyarwanda banyuze mu bihe bikomeye kandi bigoye ariko ko hari ibyiringiro ko ejo ari heza.
Ambasaderi w’u Rwanda muri Singapore ari na we uhagarariye u Rwanda muri Australia, Uwihanganye Jean De Dieu, mu butumwa bwe yibukije Abanyarwanda kugira ibanze umukoro wo kwigisha no gusobanura amateka ya Jenoside yakorewe Abatutsi.
Yagize ati “Ni inshingano za buri wese gusobanura no kwigisha amateka ya Jenoside yakorewe Abatutsi kugira ngo twime urwaho abarajwe ishinga no kuyihakana no kuyipfobya. Guverinoma y’u Rwanda ishyize imbere Ndi Umunyarwanda kandi ibijeje ubufatanye nk’uko yiyemeje kurwanya uwo ariwe wese ushaka gusubiza Abanyarwanda mu icuraburindi.”
Ambasaderi Uwihanganye yavuze ko kwibuka bizahoraho mu rwego rwo gufasha abakiri bato kumenya ububi bwa Jenoside n’ingaruka ziri mu kujenjekera uwo ari we wese ushaka gutuma yongera kubaho.
Umuhango wo kwibuka Jenoside yakorewe Abatutsi mu 1994 muri Queensland Australia watangijwe n'urugendo rwo Kwibuka.
uyu muhango witabiriwe n'Abanyarwanda n'inshuti zabo bagera ku 150.
Abana n'urubyiruko batuye Queensland bakinnye umukino usobanura amateka ya Jenoside.
Abanyarwanda batuye Queensland muri Australia basabwe kugendera kure ingengabitekerezo ya Jenoside.
Aimable Harusha yibukije Abanyarwanda ko bagomba kwibuka kandi birinda icyabasubiza mu mahano yagwiririye u Rwanda.
Beretswe na filime igaruka ku mateka ya Jenoside yakorewe Abatutsi mu 1994.
Ambasaderi Nduhungirehe yatanze impapuro zimwemerera guhagararira u Rwanda muri Estonia (Amafoto).
Ambasaderi Nduhungirehe Olivier yashyikirije Perezida wa Estonia, Kersti Kaljulaid impapuro zimwemerera guhagararira inyungu z’u Rwanda muri iki gihugu.
Uyu muhango wabaye kuri uyu wa Kane, tariki 3 Kamena 2021. Ambasaderi Nduhungirehe yakiriwe na Perezida Kersti ahagana Saa 12:15 z’amanywa, ari zo 11:15 z’igitondo mu Rwanda.
Amb. Nduhungirehe yahaye Perezida wa Estonia, Kersti Kaljulaid ubutumwa bw’indamukanyo ya mugenzi we Perezida Paul Kagame w’u Rwanda.
Ibiganiro bagiranye byibanze ku mubano w’ibihugu byombi, bishimira ibyagezweho kugeza ubu. 
Barebeye hamwe uko umubano n’ibikorwa byakomeza kurushaho kwiyongera mu ngeri zitandukanye zirimo gukomeza gukorana mu bijyanye n’ikorana buhanga, ubucuruzi, ishoramari n’ibindi.
Perezida Kersti Kaljulaid yongeye kwishimira uko umubano w’ibihugu byombi uhagaze, anashimangira ko igihugu cye cyitguye gukomeza kuwubungabunga ku buryo nta kizawuhungabanya.
Ambasaderi Nduhungirehe yatanze impapuro zo guhagararira Estonia mu gihe asanzwe ahagarariye u Rwanda mu Buholandi.
Estonia n’u Rwanda bihuriye kuri byinshi kandi bifite amahirwe akomeye mu gukorana mu by’iterambere ryo gushaka ibisubizo hakoreshejwe ikoranabuhanga n’imikoreshereze yaryo muri gahunda za Leta kimwe no mu zindi gahunda.
Umubano w’ibihugu byombi umaze gushinga imizi ndetse bigaragarira mu guhura kwa Perezida Kagame na mugenzi we Kersti Kaljulaid.
Aba bakuru b’igihugu baheruka guhura ku wa 18 Gashyantare 2018 ubwo bari i Munich mu Budage mu Nama yiga ku Mutekano ku Isi ‘Munich Security Conference’.
Ibi biganiro byabaye nyuma y’uko tariki ya 16 Ugushyingo 2017, Perezida Kersti yasuye u Rwanda aturutse muri Ethiopia. 
Rwari uruzinduko rwe rwa mbere muri Afurika kuva yatorerwa kuyobora iki gihugu giherereye mu Majyaruguru y’u Burayi ku wa 10 Ukwakira 2016.
Icyo gihe byatangajwe ko igihugu cye kiri gushaka uko cyakwagura imikorere hamwe n’ibindi harebwa cyane ku hari amahirwe.
Estonia iherereye mu Majyaruguru y’u Burayi, ifite ubuso bwa kilometero kare 45,336, ikaba ituwe n’abaturage 1,294,455 nk’uko ibarura ryo mu 2011 ribigaragaza. 
Iza mu bya mbere mu bihugu byo mu Majyaruguru y’u Burayi mu mikoreshereze y’ikoranabuhanga muri gahunda zitandukanye.
Ambasaderi Nduhungirehe yatanze impapuro zimwemerera guhagararira u Rwanda muri Estonia.
Ambasaderi w'u Rwanda muri Estonia, Nduhungirehe Olivier, yakiriwe mu cyubahiro gikwiye uhagarariye igihugu mu kindi.
Ambasaderi Nduhungirehe Olivier yashyikirije Perezida wa Estonia, Kersti Kaljulaid impapuro zimwemerera guhagararira u Rwanda muri iki gihugu.
Perezida wa Estonia, Kersti Kaljulaid na Ambasaderi Nduhungirehe Olivier bafashe ifoto y'urwibutso.
Nyuma yo gutanga impapuro zimwemerera guhagararira u Rwanda muri Estonia, Nduhungirehe yagiranye ibiganiro byihariye na Perezida Kersti.
Minisitiri Mbabazi yasabye urubyiruko rw’Abanyarwanda mu Buholandi kurushaho kuba inkomezamihigo.
Minisitiri w’Urubyiruko n’Umuco, Rosemary Mbabazi, yasabye urubyiruko rwo mu Buholandi gukomeza kuba inkomezamihigo no gutanga umusanzu warwo mu kubaka u Rwanda na Afurika bifite icyerekezo.
Ibi yabivuze mu kiganiro yagiranye n’urubyiruko rw’u Rwanda rubarizwa muri icyo gihugu kuri uyu wa Gatandatu tariki 29 Gicurasi 2021.
Iki kiganiro cyabaye hifashishijwe ikoranabuhanga cyatanzwemo ibiganiro n’abarimo Ambasaderi w’u Rwanda mu Buholandi, Olivier Nduhungirehe, Umuyobozi w’Umuryango ugamije kubohora Afurika (Pan African Movement, PAM) Ishami ry’u Rwanda, Musoni Protais, ikiganiro cyayobowe na Solange Umwari akaba ari n’Umuyobozi wungirije w’umuryango w’Abanyarwanda mu Buholandi, hari kandi na Sado Mubyeyi watanze ikiganiro ku bumenyi afite nk’urubyiruko rutuye mu Buholandi.
Insanganyamatsiko yacyo yagiraga iti “Uruhare rw’urubyiruko rw’u Rwanda rutuye mu muhanga mu kubaka u Rwanda na Afurika twifuza.
Minisitiri Rosemary wari umushyitsi mukuru muri iki kiganiro, yibukije urubyiruko rwo mu Buholandi kuzirikana igihugu cyabo cyababyaye igihe bari mu muhanga, ababwira ko igiti cyidafite imizi cyuma bityo bakwiye guhora bazirikana u Rwanda.
Ati “Murasabwa gukoresha ubwenge bwanyu, roho, impano n’imbaraga mufite kugira ngo mwubake u Rwanda twifuza.”
Mu kiganiro na IGIHE, Ambasaderi Nduhungirehe yavuze ko imwe mu mpamvu Ambasade yateguye iki kiganiro ari ukugira ngo hizihizwe isabukuru y’imyaka 58 Umuryango w’Ubumwe bwa Afurika ubayeho ndetse hazirikanwe ubutwari abakurambere ba Afurika bagize mu kugerageza kuyiteza imbere.
Yongeyeho ati “Muri iki kiganiro harimo ingingo eshatu, harimo ingingo y’urubyiruko, ingingo ijyanye no gukunda igihugu, hakabamo n’ingingo ijyanye no guteza imbere Afurika.”
“Ibi bintu bitatu birajyanye kuko abaturage b’u Rwanda n’abaturage ba Afurika abenshi ni urubyiruko. Urwo rubyiruko rero ruba rugomba kugira uruhare mu kubaka ibihugu byabo.”
Ambasaderi Nduhungirere yagarutse ku kiganiro cya Min. Mbabazi wasabye urubyiruko rujya kwiga mu mahanga, guharanira ko ubwenge bagiye guhaha bwifashishwa mu kuzamura igihugu cyabo.
Min. Mbabazi yagize ati “Ni ngombwa ko urubyiruko rujya mu mahanga kurahura ubwenge ariko rukibuka iwabo, Igiti kitakigira imizi kirazima. “
Amb. Nduhungirehe yavuze ko banaganiriye ku mahirwe ahari ku Banyarwanda batuye mu mahanga n’aho bashobora kubona ayo mahirwe.
Yavuze ko amahirwe ahari ari uko Guverinoma y’u Rwanda ishishikajwe n’iterambere rigizwemo uruhare na bose, bitandukanye na Leta za mbere ya Jenoside yakorewe Abatutsi.
Ati “Hari Abanyarwanda bari mu mahanga batagifite uburyo bwa hafi bubahuza n’igihugu nkuko byagagaragaye mubyo twavuyemo, twigobotoye byashize, ariko twebwe nka Guverinoma y’u Rwanda uyu munsi, twahisemo abanyarwanda bose babyifuza kuko ni uburenganzira bwabo kubaha agaciro kuko ari abanegihugu tugomba kubegera ngo dufatanye kubaka igihugu.”
“Bitandukanye n’uko byari bimeze kera mbere ya Jenoside aho umunyarwanda wo hanze y’igihugu atarebanaga na Leta , bumvaga ari umwanzi.”
Biri no mu nshingano za Ambasade z’u Rwanda kwegera abanyarwanda bose aho bari hose.
Umuyobozi w’Umuryango ugamije kubohora Afurika (Pan African Movement, PAM) Ishami ry’u Rwanda, Musoni Protais, yagarutse ku ndangagaciro z’u Rwanda zirimo ubumwe umurimo no gukunda igihugu, ahamagarira urubyiruko gukora rutizigamye, bagaharanira gukemura ibibazo bitakemuwe n’abandi kandi bihora bituma Afurika idatera imbere nk’indi migabane, birimo intambara, inzara, ivangura n’imiyoborere.
Ambasaderi Nduhungirehe yavuze ko ibiganiro nk’ibi bifasha abana b’abanyarwanda bavukiye mu muhanga cyangwa n’ababayeyo igihe kinini kwibona mu Rwanda ndetse bagahabwa agaciro nk’abandi bakumva ko nabo bafite inshingano mu kubaka igihugu kavukire cyabo.
By’umwihariko yatangaje ko iki ikiganiro n’urubyiruko rwo mu Buholandi cyari kigamije kwerekana uruhare Abanyarwanda batuye mu Buholandi bashobora kugira mu kubaka u Rwanda na Afurika kandi ko biteze impinduka nyuma yacyo.
Ni ikiganiro cyari gifunguye kandi kiyobowe n’urubyiruko ubwabo, cyatangiwemo ibitekerezo n’urubyiruko rwari rwatumiwe rwaba abo mu Buholandi cyangwa abandi bo hirya no hino bifuje kugikurikira kuri Facebook, YouTube na Webex imbonankubone. Urubyiruko rwahawe ibisubizo by’ibibazo bibazaga mu buryo burambuye.
Amb Nduhungirehe yavuze ko ikiganiro bagiranye n'urubyiruko rwo mu Buholandi kigamije kwerekana uruhare rwabo mu kubaka u Rwanda na Afurika.
Minisitiri Rosemary Mbabazi yasabye urubyiruko rwo mu mahanga kuba inkomezabigwi bubakira ku byagezweho mu kubaka u Rwanda rw'ejo hazaza.
Musoni Protais yibukije abateraniye muri icyo kiganiro indangagaciro z'u Rwanda, abasaba gukosora ibibazo bikigaragara muri Afurika bituma idatera imbere nk'indi migabane.
Sado Mubyeyi ni umwe mu baganirije urubyiruko rw'Abanyarwanda baba mu Buholandi.
Umwari Solange niwe wayoboye ibiganiro.
Abatanze ikiganiro basabye urubyiruko kugira uruhare mu kubaka u Rwanda na Afurika.
Urubyiruko rw’Abanyarwanda mu Buholandi rugiye kumarwa amatsiko mu kubaka u Rwanda na Afurika rwifuza.
Ambasade y’u Rwanda mu Buholandi ku bufatanye n’Umuryango w’Abanyarwanda muri icyo gihugu, bateguye ikiganiro cyo kwigisha urubyiruko rw’Abanyarwanda ruba muri icyo gihugu uko rwatanga umusanzu warwo mu kubaka Igihugu na Afurika rwifuza.
Ni ikiganiro kizaba ku wa 29 Gicurasi 2021 mu buryo bw’ikoranabuhanga, cyitabirwe na Ambasaderi w’u Rwanda mu Buholandi, Olivier Nduhungirehe, Minisitiri w’Urubyiruko n’Umuco, Mbabazi Rosemary, Umuyobozi wa Pan African Movement Ishami ry’u Rwanda, Musoni Protais, n’umutumirwa Mubyeyi Sado.
Insanganyamatsiko yacyo iragira iti “Uruhare rwacu nk’Urubyiruko mu kubaka u Rwanda ndetse n’Afurika twifuza.”
Mu kiganiro IGIHE yagiranye n’umuyobozi wungirije wa Diaspora Nyarwanda mu Buholandi ari nawe uzayobora icyo kiganiro, Umwari Solange yavuze ko kizibanda ku gusobanura uko urubyiruko rw’Abanyarwanda batuye muri icyo gihugu bashobora kwihutisha gahunda y’ubumwe, gukunda Igihugu na Afurika muri rusange.
Hazaganirirwamo uburyo bwo gutanga umusanzu ku iterambere ry’imibereho myiza n’ubukungu mu Gihugu cyabo no ku gushyira hamwe ku mugabane wabo, ndetse bakaba indorerwamo y’isura nziza y’u Rwanda mu Buholandi.
Yakomeje ati “Abo batumirwa bazadusobanurira icyo guhirimbanira iterambere rya Afurika bivuze, uruhare rw’urubyiruko ni uruhe, ni iki twakwigezaho,ni iki twageza ku gihugu,? Ni iki dushobora gushishikariza abantu batazi Igihugu cyacu?”.
Yakomeje avuga ko urubyiruko ruzerekwa uko rushobora gusobanurira abanyamahanga u Rwanda, bakaba baza kuhasura bafite amakuru ahagije y’uko bakwakirwa, ibiciro by’amahoteli n’ibindi.
Uretse kuratira abanyamahanga u Rwanda, hari n’Abanyarwanda baba mu Buholandi batazi uko babasha kugera mu Rwanda n’inzira byanyuramo babaye babyifuza, ahanini bitewe n’uko ari ho bavukiye cyangwa akaba ari ho baba kuva bahungirayo ubwo habaga Jenoside yakorewe Abatutsi mu 1994.
Muri icyo kiganiro bazasobanurirwa byose kuko abo bayobozi bazaba bacyitabiriye bazasubiza ibibazo byabo.
Icyo kiganiro kandi kizaba mu gihe hazaba hizihizwa imyaka 58 ishize hashinzwe Umuryango wa Afurika Yunze Ubumwe.
Biteganyijwe ko ikiganiro kizatangira saa Cyenda kirangire saa Kumi n’imwe z’igicamunsi ku masaha y’i Kigali. Kizakorwa hifashishijwe ikoranabuhanga rya WebEx, gicishwe kuri You Tube na Facebook live.
Uburyo bwo gukurikirana inama kuri YouTube:
Kwibuka27: IBUKA yasabye u Buholandi ubufasha mu kubaka urwibutso rwa Jenoside.
Umuryango uharanira inyungu z’abarokotse Jenoside, Ibuka mu Buholandi, wasabye iki gihugu ubufasha mu kubaka urwibutso rwazajya rwifashishwa mu bikorwa byo kwibuka rukaba n’ikimenyetso gitanga ubutumwa ku mateka ashaririye u Rwanda rwanyuzemo mu 1994.
Ku wa 7 Mata ubwo u Rwanda n’inshuti zarwo batangiraga iminsi ijana yo kuzirikana inzirakarengane zazize Jenoside yakorewe Abatutsi, Ambasade y’u Rwanda mu Buholandi nayo yateguye umuhango wo kwibuka ku nshuro ya 27.
Uyu muhango wabaye hifashishijwe ikoranabuhanga mu kwirinda ikwirakwira rya Coronavirus. Abawukurikiye bibukijwe kwibuka biyubaka kandi barwanya ingengabitekerezo n’abapfobya Jenoside.
Nyuma yo gufata umunota wo kuzirikana abazize Jenoside yakorewe Abatutsi mu 1994, hatanzwe ibiganiro bitandukanye byagarukaga ku kwibuka no kurwanya Jenoside.
Umuyobozi wa Ibuka mu Buholandi, Safari Christine, yashimiye abacitse ku icumu uburyo babashije kurenga amateka bakongera kugira icyezere cy’ubuzima kandi bakabaho.
Ati “Usanga abarokotse bariyubatse ndetse babayeho, iki ni igikorwa cy’indashyikirwa cyagezweho.”
Safari yakomeje asaba Leta y’u Buholandi kubafasha kubaka urwibutso rwa Jenoside bakajya babasha kurukoresha mu gihe cyo kwibuka.
Ati “Turasaba leta y’u Buholandi ko yazadufasha kubaka urwibutso twajya tujya kwibukiramo, ndetse turasaba buri wese kudufasha kurwanya abapfobya Jenoside yakorewe Abatutsi.”
Mu batanze ibiganiro harimo Perezida w’Urwego rwasigariyeho Inkiko Mpuzamahanga Mpanabyaha, IRMCT, Agius Carmel, wibukije Abanyarwanda bose ko badakwiye gucibwa intege n’abapfobya Jenoside.
Ati “Abantu bose ku Isi bari kwibuka inzirakarengane zazize Jenoside yakorewe Abatutsi, nubwo hari abapfobya ndetse bakanahakana jenoside ubona ko bikibangamiye ubumwe n’ubwiyunge ariko ntibikuraho ukuri kwabaye kuri jenoside.”
Ku ruhande rw’Umunyamabanga Mukuru muri Minisiteri y’Ububanyi n’Amahanga mu Buholandi, Paul Huijts, yagarutse ku kiganiro cyigisha abana amateka y’ibyabaye mu 1994 ndetse avuga ko igihugu cye kitazahishira abakoze jenoside.
Ati “Mu myaka 25 ishize u Buholandi bwagerageje gufasha u Rwanda mu bijyanye n’ubutabera, twagerageje guhugura urubyiruko kuri byo kuko ahazaza hari mu biganza byarwo. Navuga ko u Buholandi butazigera buha umutekano abasize bakoze Jenoside.”
Mu butumwa yageneye abari bitabiriye uyu muhango, Ambasaderi Olivier Nduhungurihe, yasabye Abanyarwanda n’abatuye Isi muri rusange kwirinda amacakubiri n’ikindi cyose cyaganisha kuri jenoside.
Ati “Ndasaba buri wese kwibuka yiyubaka, turwanya ivanguraruhu, ivangurakarere, ivanguramoko, no kwirinda ibyaha byose bijyanye n’ivangura bishobora kugeza abantu kuri jenoside.”
Ibihe byo kwibuka abazize Jenoside yakorewe Abatutsi mu 1994 byahuriranye n’icyorezo cya COVID-19 cyatumye uburyo byakorwagamo buhinduka.
Uwari uhagarariye Minisiteri y'Ububanyi n'Amahanga y'u Buholandi, Paul Huijts yavuze ko igihugu cye kitazigera gihishira abasize bakoze Jenoside mu Rwanda.
AU yifatanyije n’u Rwanda kunamira abazize Jenoside yakorewe Abatutsi.
Umuyobozi wa Komisiyo y’Umuryango wa Afurika Yunze Ubumwe, Moussa Faki Mahamat hamwe n’Intumwa ihoraho y’u Rwanda muri AU akaba n’Ambasaderi warwo muri Ethiopia, Hope Tumukunde Gasatura, bifatanyije n’Abanyarwanda kunamira inzirakarengane zazize Jenoside yakorewe Abatutsi mu 1994; bibutsa ko ayo mateka adakwiye gusubira ukundi kandi hakwiye kwimakazwa umuco wo guhana abayagizemo uruhare.
Babitangaje kuri uyu wa 7 Mata 2021, mu muhango wo gutangiza iminsi 100 yo kwibuka Jenoside yakorewe Abatutsi ku nshuro ya 27, wabaye hifashishijwe ikoranabuhanga.
Mu butumwa yatanze, Faki Mahamat yavuze ko Jenoside yakorewe Abatutsi ari yo nkuru ya mbere ibabaje yabereye ku Mugabane wa Afurika, nyuma y’ubucuruzi bw’abacakara n’ubukoloni.
Ati “Abarenga miliyoni bishwe mu buryo bw’indengakamere, hakoreshejwe imihoro, amashoka n’ubuhiri. Mu minsi irenga 100, abagabo, abagore, abana, abakuze yewe n’impinja bakorewe ibiteye ubwoba no kubivuga, bazira kuba barisanze ari Abatutsi gusa.”
Yavuze ko hazamara igihe kirekire hibazwa impamvu yatumye “ibyo bikorwa by’ubugome bugoye kubwiyumvisha” biba ku bantu bari bamaze ibinyejana basangiye ururimi, iyobokamana ndetse baturanye.
Ambasaderi Hope Tumukunde yibukije abitabiriye uwo muhango ko Jenoside itatewe n’ihanurwa ry’indege ya Habyarimana Juvénal nk’uko abenshi mu bayihakana n’abayipfobya bakunze kubikwirakwiza ahubwo “yamaze igihe kirekire itegurwa na guverinoma.”
Yagize ati “Ntabwo yatangijwe n’ihanurwa ry’indege cyangwa urwo rupfu, ahubwo byatangiranye n’ingengabitekerezo y’urwango, gucamo abantu ibice, ivangura, guheza bamwe muri gahunda runaka, kugabanya umubare w’abitabira ibikorwa ibi n’ibi no kwitandukanya na bo.”
“[Hari] ingengabitekerezo y’ubwoko yo gusobanura Abatutsi no kubatandukanya n’abatari bo, imvugo zihembera urwango, kubambura ubumuntu, kuvuga ko bagomba kwicwa n’ibindi.”
Tumukunde yavuze ko ingengabitekerezo ya Jenoside yatangiye gukwirakwizwa mu Banyarwanda kuva mu 1957 humvikanishwa ko Abatutsi nta burenganzira bafite bwo kubaho.
Nyuma y’iyo myaka Guverinoma zagiye zijyaho zakomeje gushyigikira urwo rwango rw’Abatutsi, bimwa uburenganzira bwo kwiga, bagenda bicwa abandi barahunga bata Urwababyaye kugeza mu 1994 ubwo “bishwe hagamijwe kubamaraho.”
Ni cyo gihe ngo Afurika Yunze Ubumwe ihangane n’ibikorwa byaganisha kuri Jenoside
Jenoside yakorewe Abatutsi mu 1994 yabaye amahanga arebera, ibihugu byitwa ko ari ibihangange n’imiryango mpuzamahanga ntibyagira icyo bikora ngo biyihagarike; kugeza ubwo FPR Inkotanyi yabohoje igihugu ku wa 4 Nyakanga uwo mwaka ikarokora abari basigaye.
Ambasaderi Tumukunde yavuze ko igihe kigeze ngo Afurika Yunze Ubumwe ikumire ibyaha by’urwango na Jenoside byaba cyangwa bigasubira ahari ho hose kuri uyu mugabane mbere y’uko biba.
Yakomeje ati “AU ikwiye kugira uruhare mu kurwanya ivangura, gushyirwa mu moko, gutandukanya abantu no kubasumbanya hashingiwe ku moko, kuko ari byo bifumbirira ibyaha by’urwango n’ingengabitekerezo ya Jenoside bigakomeza gukura.”
Yavuze ko kwibuka kwa AU muri uyu mwaka ari amahirwe yo kurushaho kongera imbaraga mu guhangana n’ingengabitekerezo ya Jenoside haba mu nzego z’igihugu, akarere no ku mugabane; hakanabaho guhuriza hamwe imbaraga mu kurwanya abayihakana himakazwa ubutabera no kurwanya umuco wo kudahana.
Ibyo bikubiyemo no kugeza imbere y’ubutabera abagize uruhare muri Jenoside, abayipfobya n’abayihakana bihishahisha hirya no hino mu bihugu bya Afurika, cyane ko abenshi banashyiriweho impapuro zo gutabwa muri yombi.
Faki Mahamat yatangaje ko ibyabaye ku Rwanda mu myaka 27 ishize byagatumye Afurika irushaho kwirinda ko byazasubira ukundi, hirindwa iby’amoko.
Ku rundi ruhande, u Rwanda rushimirwa intambwe rwateye rwiyubaka nyuma y’amahano yarubayemo, ubu rukaba ari intangarugero mu nzego zitandukanye nk’ umutekano, guteza imbere abagore, kuzamura ubukungu n’ibindi.
Ni ibintu byabagariwe no kwimakaza gahunda y’ubumwe n’ubwiyunge yomoye ibikomere by’abarokotse ndetse bakababarira ababiciye, bagahuriza ku mugambi wo guteza imbere igihugu cyabo.
Umuryango wa Afurika Yunze Ubumwe wifatanya n’u Rwanda kunamira inzirakarengane zazize Jenoside yakorewe Abatutsi kuva mu 2010.
#Kwibuka27: Abanyarwanda baba muri Sénégal bamaganye abagiha rugari abasize bakoze Jenoside.
Ambasade y’u Rwanda muri Sénégal inakurikirana inyungu z’u Rwanda mu bihugu bya Mali, Gambia, Cap Vert na Guinea-Bissau ifatanyije n’Abanyarwanda n’inshuti z’u Rwanda batuye muri iki gihugu bibutse ku nshuro ya 27 Jenoside yakorewe Abatutsi mu Rwanda mu 1994.
Iyo gahunda yabereye kuri “Place du Souvenir Africain” ahari ikimenyetso cyo kwibuka inzirakarengane za Jenoside yakorewe Abatutsi.
Umuhango watumiwemo abahagarariye abandi mu rwego rwo kubahiriza ingamba zo kwirinda icyorezo cya Coronavirus, waranzwe no gucana urumuri rw’icyizere, gushyira indabo ahari ikimenyetso cyo kwibuka inzirakarengane zazize Jenoside yakorewe Abatutsi, ubuhamya n’ubutumwa bwa bamwe mu bayobozi bitabiriye iyo gahunda.
Perezida w’Umuryango w’Abanyarwanda baba muri Sénégal, Patrick Karamaga, watanze n’ubuhamya nk’uwacitse ku icumu rya Jenoside yakorewe Abatutsi, yagarutse ku mateka mabi yo gukwirakwiza urwango mu Banyarwanda yahereye mu mashuri y’abana bato.
Yashimye by’umwihariko ingabo zari iza FPR Inkotanyi zahagaritse Jenoside yakorerwaga Abatutsi, zikabohora igihugu, anasaba ko Abanyarwanda bakomeza gutahiriza umugozi umwe mu guteza imbere igihugu, kandi bagakomera ku bumwe bwabo..
Ambasaderi wa Gabon muri Sénégal, Michel Regis Onanga Ndiaye, wavuze mu izina ry’Abahagarariye Ibihugu n’Imiryango Mpuzamahanga muri Sénégal, yagarutse ku mwanzuro w’Inteko Rusange y’Umuryango w’Abibumbye mu 2018 yemeje ko itariki ya 7 Mata ya buri mwaka ari Umunsi Mpuzamahanga wo kuzirikana Jenoside yakorewe Abatutsi mu Rwanda mu 1994.
Yamaganye abagize uruhare muri Jenoside yakorewe Abatutsi bakihishahisha hirya no hino bakurikiranwa n’ibihugu bihishemo kimwe n’abahakana n’abapfobya Jenoside yakorewe Abatutsi.
Yagaragaje ko nyuma y’imyaka 27 Jenoside ihagaritswe, Abanyafurika bose batewe ishema n’ibyiza u Rwanda rwagezeho muri icyo gihe, muri gahunda yo kubaka ubumwe bw’Abanyarwanda na gahunda z’iterambere muri rusange.
Ndiaye yagarutse ku ijambo Perezida Paul Kagame yavuze mu gihe hibukwagwa ku nshuro ya 25 Jenoside yakorewe Abatutsi aho yagize ati “Mu 1994 nta cyizere cyariho, hari umwijima gusa ariko uyu munsi hari urumuri, twapfutse ibikomere, ibyo byatumye turushaho kuba umwe kandi ku buryo buhoraho. U Rwanda rwabaye umuryango umwe.”
Mu bandi batanze ubuhamya harimo Abanya- Sénégal barimo Mabousso Thiam, washakanye n’Umunyarwandakazi wagaragaje uko na we itotezwa ry’Abatutsi na Jenoside yabakorewe byamugizeho ingaruka zikomeye kuko Jenoside yahitanye benshi mu bo mu muryango yashatsemo n’inshuti nyinshi.
Yagaragaje ko ubu u Rwanda ari igihugu cyubashywe, cyihesheje agaciro kandi cyagaruriye Abanyarwanda icyizere cyo kubaho.
Undi watanze ubuhamya ni Eugénie Rokhaya Aw N’diaye, wabaye mu Rwanda akaba yagarutse ku kababaro n’agahinda abagore batewe na Jenoside yabagize abapfakazi ndetse ikanahitana abana babo. Yagarutse ku butwari bwabo ndetse n’uruhare rwabo mu kubaka umuryango Nyarwanda nyuma ya Jenoside yakorewe Abatutsi.
Uwari uhagarariye Guverinoma ya Sénégal, Habib Leon Ndiaye, usanzwe ari Umunyamabanga Mukuru muri Minisiteri y’Umuco n’Itangazamakuru yagaragaje ko Guverinoma ya Sénégal yifatanyije n’Abanyarwanda muri iki gihe bibuka Jenoside yakorewe Abatutsi.
Yashimye uko Abanyarwanda bishatsemo ibisubizo nyuma ya Jenoside yakorewe Abatutsi kandi agaragaza ko Sénégal izakomeza gushimangira umubano mwiza uri hagati y’ibihugu byombi.
Ambasaderi w’u Rwanda muri Sénégal, Jean Pierre Karabaranga, yashimye cyane umubano uri hagati y’ibihugu byombi, anashima ko icyo gihugu cyanahaye ahari ikimenyetso cyo kwibuka abishwe muri Jenoside yakorewe Abatutsi.
Yasabye abantu bose gukomeza kwamagana abakirangwa n’imvugo n’ibikorwa byo guhakana no gupfobya Jenoside yakorewe Abatutsi kimwe n’abakwirakwiza ingengabitekerezo ya Jenoside barimo bamwe mu Banyarwanda basize bahekuye u Rwanda na bamwe mu banyamahanga babibafashamo.
#Kwibuka27: Abanyarwanda bo mu Buyapani bibutse Jenoside, hashimwa iterambere rimaze kugerwaho.
Mu gihe u Rwanda rwinjiye mu minsi 100 yo kwibuka ku nshuro ya 27 abazize Jenoside yakorewe Abatutsi mu 1994, Abanyarwarwa baba mu Buyapani binyuze muri Ambasade y’u Rwanda muri icyo gihugu ku bufatanye n’inshuti zabo batangije ibikorwa byo kwibuka.
Uyu muhango wabaye hifashishijwe ikoranabuhanga, witabiriwe n’abasaga 200 barimo abahagarariye ibihugu byabo mu Buyapani, abahagarariye Guverinoma y’u Buyapani, abarimu ba za Kaminuza n’abashakashatsi, abanyamakuru, abikorera, abayobozi b’ibigo by’ubucuruzi, Abanyarwanda n’inshuti zabo.
Guverinoma y’u Buyapani yari ihagarariwe na Minisitiri wungirije ushinzwe Ububanyi n’Amahanga akaba n’Umudepite mu Nteko Ishinga Amategeko, Konosuke Kokuba, wagarutse ku bufatanye buri hagati y’u Rwanda n’u Buyapani muri iki gihe Isi yibuka abazize Jenoside yakorewe Abatutsi.
Yongeye kugaragaza urukundo afitiye Abanyarwanda, abihanganisha mu Kinyarwanda aho yagize ati “turi kumwe”.
Konosuke yihanganishije Abanyarwanda ku nzikaregane zatakaje ubuzima muri Jenoside, anashima imbaraga za Perezida Paul Kagame n’imiyoborere ihamye yagaragaje.
Uyu muyobozi yagarutse ku rugendo rw’iterambere u Rwanda rwagezeho mu myaka 27 ishize, aho yagaragaje ubushake bwa Perezida w’u Rwanda mu kuruteza imbere, no kurugeza ku mwanya wa kabiri mu bihugu bibungabunga ibidukikije Munsi y’Ubutayu bwa Sahara no mu iterambere mu ikoranabuhanga.
Ambasaderi w’u Rwanda mu Buyapani, Erneste Rwamucyo, yavuze ko kwibuka bigamije gufasha Abanyarwanda kwivana mu bibazo byasizwe na Jenoside, baharanira kwiteza imbere bubaka igihugu cyabo.
Yashimangiye umuco wo guhaguruka no kurwanya Jenoside n’ingengabitekerezo yayo, ivangura ry’amoko n’andi macakubiri kugira ngo amahano nk’ayagwiririye u Rwanda atazongera kuba ukundi.
Ambasaderi Rwamucyo yasobanuye intera y’iterambere u Rwanda rumaze kugeraho nyuma y’ihagarikwa rya Jenoside n’uruhare ntangarugero u Rwanda rwagezeho rwiyubaka.
Abitabiriye uyu muhango beretswe amashusho y’ukuntu Jenoside yateguwe n’uko yakozwe, ububabare n’ubutwari bw’abarokotse n’ukuntu u Rwanda rukomeje kwikura muri ayo magorwa no kwiteza imbere.
Ambasade y’u Rwanda yijeje ko hazakomeza ibindi bikorwa bigamije kwifatanya n’Abanyarwanda mu minsi 100 yo kwibuka harimo kwigisha Abayapani amateka y’u Rwanda n’uko Jenoside yakozwe, inabashishikariza kumenya uko u Rwanda rukomeje kwiyubaka no kwiteza imbere nyuma y’ayo marorerwa.
Minisitiri wungirije ushinzwe Ububanyi n'Amahanga mu Buyapani, Kokuba Konosuke yashimye aho u Rwanda rugeze rwiyubaka.
Kwibuka27: Abanyarwanda baba mu Bushinwa bahawe umukoro ngo Jenoside itazongera.
Abanyarwanda batuye mu Bushinwa n’abadipolomate bahagarariye imiryango mpuzamahanga itandukanye, bibutse ku nshuro ya 27 Jenoside yakorewe Abatutsi mu 1994, kuri uyu wa Gatatu tariki 7 Mata 2021.
Iki gikorwa cyabereye ku Cyicaro cya Ambasade y’u Rwanda i Beijing. Cyaranzwe no gucana urumuri rw’icyizere nk’ikimenyetso cy’uko Abanyarwanda bavuye mu mwijima w’icuraburindi bakajya mu mucyo utanga icyizere. Abacyitabiriye banafashe umunota wo kwibuka bazirikana inzirakarengane zahitanwe na Jenoside.
Abari bitabiriye uwo muhango barebye filime mbarankuru ivuga ku byo u Rwanda rwanyuzemo mu gihe cya Jenoside ndetse na filime mbarankuru kuri Jenoside yakorewe Abayahudi.
Umujyanama muri Ambasade y’u Rwanda mu Bushinwa, Virgile Rwanyagatare, yavuze ko kwibuka ari ugusubiza agaciro abakambuwe ndetse ko bifasha kubyutsa umutima w’igihugu watakaye ubwo Abanyarwanda bicaga bagenzi babo.
Ati “Kwibuka Jenoside ni kimwe mu bikorwa bikomeye byo kugarura roho y’igihugu cyacu. Ni kimwe mu byafashije u Rwanda guhangana n’abashakaga kurusubiza inyuma, ahubwo rutangira urugendo rushya rwo kwiyubaka mu mahoro n’umutekano, ubuyobozi bwiza ndetse no mu iterambere ry’ubukungu.”
Rwanyagatare yagarutse ku kuntu amahanga yatereranye u Rwanda mu gihe Abatutsi barimo bicwa, aho Umuryango w’Abibumbye wavanye mu Rwanda ingabo zawo zari zishinzwe kubungabunga amahoro, aho kuzisaba guhagarika ubwicanyi.
Yakomeje agira ati “Nubwo ariko byagenze gutyo, ubu amahanga arajwe inshinga no kurwanya Jenoside nubwo hakiri byinshi byo gukora birimo no kurwanya abahakana Jenoside yakorewe Abatutsi mu 1994 […] abayihakana ni abakoze Jenoside n’ababashyigikiye, abashakashatsi n’abanyamakuru bafite aho bahuriye bya hafi n’abakoze amahano mu Rwanda.”
Habintwari D’Artagnan warokotse jenoside yakorewe Abatutsi, yatanze ubuhamya bw’ibyo yabayemo, agaruka ku kuntu jenoside yamutwaye abo mu muryango we harimo na papa we ndetse n’abana batanu bavukanaga.
Yatanze inama agira ati “Ni iby’ingenzi nk’ikiremwamuntu muri rusange kumenya ko Isi dutuyemo uyu munsi ari iyacu, ariko ejo izaba itakiri iyacu gusa tukibuka ko izaba ari iy’abana bacu. Ndatekereza ko iki ari igihe cyo gutekereza ku murage dushaka guha abana bacu.”
Uhagarariye Umuryango w’Abibumbye mu Bushinwa, Siddharth Chatterjee, na we wari witabiriye uyu muhango yunamiye abishwe muri Jenoside yakorewe Abatutsi.
Ati “Mu izina rya Loni mu Bushinwa, nunamiye abagabo, abagore n’abana bishwe muri Jenoside yakorewe Abatutsi mu Rwanda ndetse nifatanyije n’abayirokotse babuze ababo.”
Abandi bayobozi bitabiriye uwo muhango harimo uhagarariye Minisiteri y’Ububanyi n’Amahanga ndetse n’uwari uhagarariye Umuryango w’Abibumbye.
Koreya y’Epfo: Abanyarwanda basabwe kongera imbaraga mu guhashya udutsiko tw’abahakana Jenoside.
Abanyarwanda baba muri Koreya y’Epfo n’inshuti z’u Rwanda bifatanyije kuri uyu wa Gatatu, tariki 7 Mata 2021, kwibuka ku nshuro ya 27 Jenoside yakorewe Abatutsi, basabwa imbaraga mu guhashya udutsiko tw’abagishaka guhakana no gupfobya iyo Jenoside.
Iki gikorwa cyakozwe hifashishijwe ikoranabuhanga kubera ibihe Isi irimo byo kwirinda icyorezo cya Covid-19.
Icyo gikorwa cyayobowe na Ambasaderi w’u Rwanda muri icyo gihugu, Yasmin Amri Sued, cyahurije hamwe abantu basaga ijana na makumyabiri, barimo abayobozi batandukanye ndetse n’Abanyarwanda batuye mu bihugu bya Koreya y’Epfo na Cambodia.
Abandi bitabiriye icyo gikorwa harimo Kim Gunn, Minisitiri wungirije ushinzwe ibya Politiki muri Minisiteri y’Ububanyi n’Amahanga ya Koreya y’Epfo, abahagarariye ibihugu byabo n’imiryango mpuzamahanga muri icyo gihugu ndetse na Ambasaderi Colin Keating watanze ikiganiro nk’inararibonye.
Ambasaderi Keating yahoze ahagarariye igihugu cye cya Nouvelle Zelande mu Muryango w’Abibumbye ndetse no mu Kanama gashinzwe Amahoro n’Umutekano ku Isi, mu gihe Jenoside yakorewe Abatutsi yakorwaga mu Rwanda mu 1994.
Igikorwa cyo kwibuka cyabimburiwe no gucana urumuri rw’icyizere, aho Ambasaderi Carlos Victor Boungou, uhagarariye Gabon muri Koreya y’Epfo, akaba ari na we Ambasaderi umaze igihe kinini muri icyo gihugu, yasabye abitabiriye uwo muhango bose gucana ururimo rw’icyizere bari bateguye buri umwe aho yaherereye hose.
Minisitiri Kim Gunn yavuze ko mu izina rya Guverinoma ya Koreya, igihugu cye cyifatanyije n’Abanyarwanda muri ibi bihe byo kwibuka ku nshuro ya 27 Jenoside yakorewe Abatutsi mu Rwanda. Yongeraho ko igihe nk’iki cyo kwibuka gihabwa uburemere bukomeye mu gihugu cye kigeze gusenyuka, kikanabura abacyo babarirwa muri za miliyoni, ubu kikaba cyarongeye kwiyubaka.
Kim Gunn yavuze ko igihe nk’iki ari icyo gushimangira ingamba zo guharanira ko Jenoside atakongera kubaho aho ariho hose ku Isi.
Yatanze urugero ko bikorwa by’ivanguraruhu bikorerwa abirabura ndetse n’Abanya-Aziya, aboneraho gusaba abitabiriye uwo muhango kwamagana bivuye inyuma ibyo bikorwa by’ivangura kugira ngo ibyabaye mu Rwanda mu gihe cya Jenoside yakorewe Abatutsi bitazongera kubaho ukundi.
Ambasaderi Colin Keating yasobanuye uburyo Umuryango w’Abibumbye wateshutse ku nshingano zawo zo gutabara u Rwanda n’Abatutsi bari barimo guhigwa no kwicwa mu gihugu. Yavuze ko Jenoside yakorewe Abatutsi mu 1994 yateguwe igashyirwa mu bikorwa na leta yariho icyo gihe.
Yatanze umukoro ku bantu bose kwifatanya n’Abanyarwanda mu rugamba rwo kurwanya abahakana Jenoside yo mu 1994 yakorewe Abatutsi mu Rwanda ndetse no guhora baharanira ko ibyabaye mu Rwanda bitazongera kubaho.
Ambasaderi Colin Keating yavuze ko bishimishije kubona u Rwanda kuri ubu rufite umutekano usesuye, ubu rutera imbere, kandi rugira uruhare mu kugarura amahoro n’ahandi ku Isi.
Ambasaderi w’u Rwanda muri Koreya y’Epfo, Yasmin Amri Sued, yashimiye abitabiriye uyu muhango wo kwifatanya n’Abanyarwanda kwibuka Jenoside.
Yavuze ku mateka ya Jenoside yakorewe Abatutsi mu Rwanda kuva mu itegura ryayo kugeza mu ishyirwa mu bikorwa, bigizwemo uruhare n’ubuyobozi bubi bwari buriho.
Ambasaderi Amri Sued yavuze ko Jenoside yo mu 1994 yakorewe Abatutsi mu Rwanda yaje guhagarikwa n’Abanyarwanda batabaye igihugu, bagizwe n’ingabo zahoze ari iza RPA zari ziyobowe na Perezida Paul Kagame.
Yavuze ko guhera ubwo u Rwanda ruharanira ubumwe mu gihugu himakazwa indangagaciro z’ubunyarwanda, ubwiyunge, ubutabera, gukorera hamwe, kwishakamo ibisubizo no guharanira iterambere rirambye.
Ambasaderi Amri Sued yasabye abahagarariye ibihugu byabo n’imiryango mpuzamahanga kurwanya bivuye inyuma udutsiko tugenda twaguka hirya no hino tw’abapfobya n’abahakana Jenoside yakorewe Abatutsi mu Rwanda.
Yavuze ko utwo dutsiko tugizwe n’abaharanira guhindura amateka ya Jenoside yakorewe Abatutsi, baharanira kugira abere abayikoze no gusiga icyasha abayikorewe, abarokotse ndetse n’abayihagaritse.
Yongeraho ko bamwe muri bo bashigikiwe n’utundi dutsiko twa bamwe mu banyamahanga babatiza umurindi muri ibyo bikorwa by’ihakana n’ipfobya bya Jenoside yakorewe Abatutsi. Yasabye abitabiriye uwo muhango kurwanya bivuye inyuma iyo ngengabitekerezo mbi ya Jenoside n’amacakubiri.
Jenoside yakorewe Abatutsi mu 1994 yahitanye Abatutsi basaga miliyoni mu minsi ijana.
Abanyarwanda baba muri Singapore bibutse ku nshuro ya 27 Jenoside yakorewe Abatutsi mu 1994.
Ambasade y’u Rwanda muri Singapore, Australie,Nouvelle-Zélande, na Indonésie yateguye umuhango wo kwibuka ku nshuro ya 27 inzirakarengane zazize Jenoside yakorewe Abatutsi mu 1994, umuhango wabaye kuri uyu wa 7 Mata 2021, mu gutangiza iminsi 100 yo kwibuka abarenga miliyoni bavukijwe ubuzima bazira uko bavutse.
Ni umuhango wabaye hifashishijwe ikoranabuhanga hirindwa icyorezo cya COVID-19, witabirwa n’abayobozi ba Ambasade, Abanyarwanda baba muri ibyo bihugu n’inshuri z’u Rwanda.
Hafashwe umunota wo guha icyubahiro inzirakarekane zazize Jenoside yakorewe Abatutsi, hacanwa urumuri rw’icyizere nk’ikimenyetso cy’ahazaza heza;hanerekanwa filime mbarankuru ngufi igaragaza uko Jenoside yakorewe Abatutsi yabaye yarateguwe.
Ambasaderi w’u Rwanda muri Singapore Uwihanganye Jean de Dieu, yihanganishije abarokotse Jenoside yakorewe Abatutsi mu 1994, avuga ko imbaraga n’umurava byabo n’inzira y’ubwiyunge no kubabarirana “byomoye ibikomere binagira uruhare mu rugendo rwo kongera kubaka u Rwanda.”
Yibukije ko mu bihe byo kwibuka ari bwo abakwirakwiza amakuru y’ibinyoma, abapfobya n’abahakana Jenoside yakorewe Abatutsi biyongera, ahamagarira abitabiriye uwo muhango gushikama bagahangana nabo.
Yakomeje ati “Ibihe byo kwibuka ni amahirwe yo kwibutsa Isi ko gushyira hamwe kw’ibihugu byose ari yo nzira yonyine izageza imbere y’ubutabera abakekwaho uruhare muri Jenoside[yakorewe Abatutsi mu 1994]; bacyihishahisha hirya no hino mu bihugu bitandukanye. [Ibyo] bizatuma abagizweho ingaruka nayo babona ubutabera, ndetse birinde kuba hari ahandi hazaba Jenoside mu Isi.”
Ni ku nshuro ya Kabiri u Rwanda rwinjira mu minsi 100 yo kwibuka Jenoside yakorewe Abatutsi mu 1994 Isi igihanganye n’icyorezo cya Coronavirus aho ibikorwa byinshi byo kwibuka bizakorwa hifashishijwe ikoranabuhanga.
Mu Rwanda, uwo muhango watangirijwe ku Rwibutso rwa Jenoside rwa Kigali ruri ku Gisozi, aho Perezida wa Repubulika Paul Kagame yacanye urumuri rw’icyizere. Witabiriwe n’abantu bake, abandi Banyarwanda bari mu Gihugu no hanze bawukurikiranira mu ngo zabo biciye ku itangazamakuru no ku ikoranabuhanga ritandukanye.
Amb. Mutsindashyaka yatanze kopi z’impapuro zimwemerera guhagararira u Rwanda i Brazzaville.
Ambasaderi Mutsindashyaka Théoneste yashyikirije Minisitiri w’Ububanyi n’Amahanga wa Congo-Brazzaville, Jean-Claude Gakosso, kopi z’impapuro zimwemerera guhagararira u Rwanda muri icyo gihugu.
Uyu muhango wabaye ku wa Gatatu w’iki cyumweru, tariki ya 31 Werurwe 2021. Wabaye hubahirizwa amabwiriza yo kwirinda Coronavirus arimo kwambara neza agapfukamunwa no guhana intera.
Nyuma yo gutanga impapuro zimwemerera guhagararira u Rwanda muri Repubulika ya Congo, Ambasaderi Mutsindashyaka Théoneste yagiranye ibiganiro byihariye na Minisitiri Jean-Claude Gakosso.
Aba bombi baganiriye ku mubano mwiza umaze igihe kirekire hagati y’ibihugu byombi ndetse n’izindi ngeri zitandukanye zihuriweho n’ibihugu byombi.
Mutsindashyaka azwi cyane muri politiki y’u Rwanda kuko yabaye Umuyobozi w’Umujyi wa Kigali, Guverineri w’Intara y’Iburasirazuba n’Umunyamabanga wa Leta muri Minisiteri y’Uburezi.
Kuva mu 2013 yari Umunyamabanga Nshingwabikorwa w’Umuryango ushinzwe kurwanya ikwirakwiza ry’Intwaro nto n’iziciriritse mu Karere k’Ibiyaga Bigari, mu Ihembe rya Afurika no mu bihugu bihana imbibi RECSA (Regional Centre on Small Arms).
Mutsindashyaka yemerejwe nka Ambasaderi w’u Rwanda muri Congo mu Nama y’Abaminisitiri yateranye ku wa 14 Kanama 2020. Yasimbuye Amb Dr Habyalimana Jean Baptiste.
U Rwanda na Congo bifitanye umubano wihariye mu bya dipolomasi ndetse kuva muri Kanama 2016 ruhafite ambasade.
Mu 2011, u Rwanda na Congo byasinyanye amasezerano y’ubufatanye n’imikoranire mu bwikorezi bw’indege, ubucuruzi, ubukerarugendo, imiturire, imicungire y’impunzi, ingufu, umutekano, ubutabera, kurengera ibidukikije, uburobyi, ikoranabuhanga, itumanaho n’ibindi.
Ambasade y’u Rwanda muri Congo yanahawe ubushobozi bwo guhagararira inyungu z’u Rwanda mu bihugu bitandatu bihuriye mu Muryango w’Ubukungu bwa Afurika yo Hagati CEEAC, aribyo Cameroun, Gabon, Guinée Equatoriale, Tchad, Repubulika ya Centrafrique na CEEAC ubwayo.
Kuva mu Ukwakira 2018, Repubulika ya Congo yorohereje Abanyarwanda bajyayo, guhabwa viza bageze ku mipaka no ku bibuga by’indege.
U Rwanda na Congo bifitanye umubano mwiza, buri cyose gifite ugihagarariye mu kindi. Ubuhahirane hagati yabyo kandi bunoroshywa n’ingendo za RwandAir.
Ambasaderi Mutsindashyaka Théoneste na Minisitiri w’Ububanyi n’Amahanga wa Congo-Brazzaville, Jean-Claude Gakosso, banagiranye ibiganiro byihariye.
Ibuka France igiye gusuzuma raporo nshya ku ruhare rw’u Bufaransa muri Jenoside yakorewe Abatutsi.
Umuryango uharanira inyungu z’abarokotse Jenoside yakorewe Abatutsi mu 1994, Ishami rikorerera mu Bufaransa, watangaje ko wakiriye ibyavuye mu bushakashatsi bushya ku ruhare rw’icyo gihugu mu mateka mabi y’u Rwanda ndetse ko uzagira icyo ubivugaho nyuma yo kubisuzuma.
Ku wa 26 Werurwe 2021 nibwo hasohowe iyo raporo yakozwe n’abashakashatsi bayobowe na Prof Vincent Duclert bashyizweho na Perezida w’u Bufaransa, Emmanuel Macron.
Mu itangazo rigenewe abanyamakuru, Ibuka France yavuze ko ishimira ibyakozwe n’abashakashatsi, abanyamateka n’abanyamakuru batandukanye mu kugaragaza amakuru n’ubumenyi bijyanye na Jenoside yakorewe Abatutsi kuva mu 27 ishize.
Yavuze ko ubushakashatsi ku mateka ari ikintu kidapfa gushyirwaho akadomo n’umwanzuro wa politiki, bityo ko “yifatanyije n’abazakomeza kwandika no gukuraho urujijo kuri Jenoside yakorewe Abatutsi”.
Ibuka France yakomeje iti “Iki ni ikintu gikomeye cyane kizadufasha kugera ku zindi ntego zacu zirimo ubutabera no gushyigikira abarokotse Jenoside.”
Uwo muryango watangaje ko nyuma y’uko imyanzuro y’iyo raporo ishyizwe ahagaragara, ugiye kuyisuzuma ukazagire icyo uyivugaho.
U Bufaransa bwashinjwe kenshi kugira uruhare muri Jenoside yakorewe Abatutsi no gukingira ikibaba abayigizemo uruhare ntibakurikiranywe n’ubutabera, ahanini bishingiye ku mubano icyo gihugu cyari gifitanye n’ubutegetsi bw’u Rwanda mu gihe yabaga.
Col Rutabana yatanze kopi z’inyandiko zimwemerera guhagararira u Rwanda muri Uganda.
Ambasaderi w’u Rwanda muri Uganda Col Joseph Rutabana yatanze kopi z’impapuro zimwemerera guhagararira u Rwanda muri icyo gihugu.
Izo kopi zashyikirijwe Minisitiri w’Ububanyi n’amahanga wa Uganda, Sam Kutesa kuri uyu wa Kane nkuko Ambasade y’u Rwanda muri icyo gihugu yabitangaje ibinyujije kuri Twitter.
Muri Nzeri umwaka ushize nibwo Inama y’Abaminisitiri yagize Col Rutabana Joseph Ambasaderi w’u Rwanda muri Uganda asimbuye Gen Maj (Rtd) Frank Mugambage wari umaze imyaka 11 ari ambasaderi w’u Rwanda muri icyo gihugu.
Ambasaderi Rutabana yari asanzwe ari ambasaderi w’u Rwanda muri Israel.
Guhera mu 2017 umubano w’u Rwanda watangiye kuzamo agatotsi ubwo abanyarwanda batangiraga gutotezwa muri Uganda bikozwe n’inzego zaho z’umutekano, bamwe bagafungwa cyangwa bagatoteza binyuranyije n’amategeko.
Kuva icyo gihe ni nabwo u Rwanda rwatangiye gushinja Uganda gukorana n’abashaka kuruhungabanyiriza umutekano, bahabwa rugari muri icyo gihugu n’ububasha bwo kugirira nabi abanyarwanda badashyigikiye ibyo bikorwa.
Umubano w’ibihugu byombi wakomeje kuzamba kugeza ubwo muri Kanama 2019 ku buhuza bwa Angola na Repubulika Iharanira Demokarasi ya Congo, ibihugu byombi byasinye amasezerano agamije kubyutsa umubano no guhosha ibibazo byari bimaze iminsi hagati y’ibihugu byombi.
Muri Kamena na Nyakanga 2020, Uganda yagiye yoherereza u Rwanda bamwe mu baturage barwo bari bamaze igihe bafungiwe muri icyo gihugu mu buryo bunyuranyije n’amategeko, mu mugambi wo gukomeza guhosha ibibazo bihari.
Nubwo gutabwa muri yombi mu gihiriri ku banyarwanda bari muri icyo gihugu byagabanyutse, biracyakorwa ndetse hari abakijugunywa ku mupaka nyuma y’igihe bafunzwe mu buryo bunyuranyije n’amategeko muri Uganda.
Mbere y’umwaka wa 2017 umubano w’u Rwanda na Uganda wagaragariraga cyane mu bucuruzi hagati y’ibihugu byombi bwiyongeraga umunsi ku munsi. Imibare ya Banki Nkuru y’Igihugu yo mu mezi atandatu ya mbere ya 2016, igaragaza ko ubucuruzi bw’ibihugu byombi bwari bwiyongereye ku kigero cya 26.9%, ugereranyije n’amezi atandatu ya mbere ya 2015.
U Budage: Abanyarwanda bizihije Umunsi Mpuzamahanga w’Abagore hakomozwa ku ruhare rwabo mu iterambere.
Ambasade y’u Rwanda mu Budage iherereye i Berlin yizihije Umunsi Mpuzamahanga w’Abagore mu muhango witabiriwe n’ingeri zitandukanye, harimo abadepite, abahanzi n’Abanyarwanda batuye mu Rwanda no mu Budage.
Ubusanzwe uyu munsi wizihizwa ku tariki 8 werurwe, ariko Abanyarwanda baba mu Budage bawizihije tariki 20 Werurwe 2021. Ni umuhango wabaye hifashishijwe ikoranabuhanga nk’imwe muri gahunda zashyizweho mu rwego rwo kwirinda ikwirakwira rya Coronavirus.
Umujyanama wa mbere muri Ambasade y’u Rwanda i Berlin, wari uhagarariye Ambasaderi, Nshimiyimana Benedicto, yavuze ko agaciro k’umugore mu Rwanda no ku Isi muri rusange kamaze kugera ku ntambwe ishimishije ariko hakwiye kongerwamo ingufu abagore bakagaragara mu nzego z’ubuyobozi ari benshi.
Ati “N’ubwo intambwe yatewe ishimishije, dushingiye ku ngero z’inkuru ebyiri zivugwa kuri ubu muri politiki, ari zo kuba Amerika yishimira kubona Visi Perezida w’umugore nyuma y’imyaka 245 y’ubwigenge na Tanzania bishimira kubona Perezida w’umugore nyuma y’imyaka 59 y’ubwigenge. Dukwiye kwihutisha ingamba zatuma uburinganire n’ubwuzuzanye bigerwaho mu gihe cya vuba.“
Mukangango Marie uhagarariye itsinda ry’abari n’abategarugori muri Diaspora y’u Rwanda mu Budage we yagarutse ku ruhare Abanyarwandakazi bahatuye bagira mu iterambere ry’u Rwanda.
Yagize ati “ Hari umushinga wakozwe n’abari n’abategarugori uherutse gutahwa mu Rwanda mu kwezi kwa gatatu uyu mwaka. Icyo gihe hakusanyijwe Miliyoni icyenda z’amafaranga y’u Rwanda yagenewe Koperative Igisubizo Gitara iri mu Karere ka Nyaruguru. Uyu mushinga ukaba ugenewe gutera inkunga ubworozi bw’amatungo magufi ku miryango 90 iri mu Kagari ka Coko, Umurenge wa Cyahinda.”
Ni umuhango witabiriwe kandi n’Umudepite uhagarariye abagore mu Nteko Ishinga Amategeko y’u Rwanda, Uwineza Beline, wavuze ku ntambwe igihugu cyateye mu kubahiriza ihame ry’uburinganire n’ubwuzuzanye.
Ati “Umugore yahawe uburenganzira n’uruhare ku mutungo, nk’ubutaka n’ibindi, hemejwe uburinganire bw’ibitsina byombi mu nzego zose, ndetse hemezwa ko kuri 30% mu nzego zose z’ubuyobozi bw’igihugu hakwiye kugaragaramo Abanyarwandakazi. ”
“Ingamba igihugu cyafashe mu kurushaho guteza imbere uburinganire n’ubwuzuzanye mu Rwanda tuzikesha ubuyobozi bw’igihugu bwiza no kubongerera ubushobozi mu kwitinyuka kuko bashoboye.”
Uyu muhango witabiriwe n’abahanzikazi b’Abanyarwanda barimo Audia Intore, uririmba indirimbo gakondo, Sonia Singh Mwumvaneza na Donatha Kankindi wavuze umuvugo utaka ubwiza, umutima mugari, inkingi y’umuryango utekanye n’ubutwari bw’umutegarugori.
Ingabo z’u Rwanda ziri muri Centrafrique zambitswe imidali y’ishimwe.
Ingabo z’u Rwanda ziri mu butumwa bw’Umuryango w’Abibumbye bwo kugarura amahoro muri Centrafrique zambitswe imidali y’ishimwe kubera ubwitange n’umurava uziranga mu kazi kazo.
Igikorwa cyo gutanga imidali y’ishimwe ku ngabo z’u Rwanda cyabereye mu kigo cya Socatel M’poko, ahari icyicaro cyazo mu Mujyi wa Bangui, ku wa Gatanu, tariki ya 19 Werurwe 2021.
Umuyobozi w’Ingabo za MINUSCA, Brig Gen Driss Okaddour, yashimye umusanzu w’ingabo z’u Rwanda mu kugarura amahoro n’umutekano by’umwihariko ku wa 27 Ukuboza 2020 ubwo habaga amatora y’Umukuru w’Igihugu n’abagize Inteko Ishinga Amategeko.
Yagize ati “Akazi kanyu gahabwa agaciro n’abanyamuryango ba MINUSCA n’igihugu cyatwakiriye ari na bo bungukira bwa mbere muri izo nshingano zo kubungabunga amahoro. Sinakwibagirwa ubwitange n’umuhate wanyu ubwo inyeshyamba zateraga Umujyi wa Bangui. Umuyobozi wanyu yambwiye ko ibintu biza kugenda neza kandi mwahise musubiza igitero inyuma.’’
U Rwanda ruri ku mwanya wa gatatu mu bihugu bifite ingabo nyinshi mu bikorwa by’Umuryango w’Abibumbye bigamije kubungabunga amahoro muri Repubulika ya Centrafrique (MINUSCA), aho abasirikare n’abapolisi barwo barenga 1389.
Mu matora y’Umukuru w’Igihugu yabaye ku wa 27 Ukuboza 2020, u Rwanda rwoherejeyo izindi ngabo 300 zo gufasha gucunga umutekano mu bihe by’amatora nyuma y’uko hari imitwe y’inyeshyamba yashakaga guhungabanya ayo matora.
Ingabo z’u Rwanda ziri muri Batayo ya Karindwi (Rwabatt7) zoherejwe i Bangui ku wa 6 Werurwe 2020; zakoze ibikorwa bitandukanye birimo kurinda Perezida wa Centrafrique no kubungabunga umutekano mu duce dutandukanye two mu Murwa Mukuru.
Izi ngabo zanatangije ibikorwa byo gukumira imirwano muri Bangui, gukora uburinzi bwo guhagarika ubwicanyi, kurinda abasivili gihugu ndetse ibi byose byiyongeraho ibikorwa bitandukanye birimo no guha abaturage amazi meza.
Umuyobozi wa Rwabatt7, Lt Col JB SAFARI, yashimye umuhate w’ingabo mu gihe cy’umwaka zimaze ziri mu nshingano.
Yagize ati “Twishimiye gutanga umusanzu wacu mu rugendo rwo kugarura amahoro muri Centrafrique.’’
Centrafrique imaze igihe iri mu bibazo by’umutekano ariko byongeye gukara mu mpera z’umwaka ushize ubwo hategurwaga amatora ya Perezida.
Imitwe y’inyeshyamba irimo UPC yari yiyemeje kuyadurumbanya ariko ingabo za Loni zirimo iz’u Rwanda zirahagoboka.
Amatora yagenze neza ndetse Perezida Touadera yashimiye umusanzu w’ingabo z’u Rwanda mu kugira ngo amatora agende neza.
Muri Centrafrique, u Rwanda rufite ingabo zirimo abakobwa n’abagore 38 bakora mu mirimo itandukanye ariko bagahuriza ku ntego imwe yo kurinda abasivili.
USA: Ishimwe w’imyaka 17 yatawe muri yombi ashinjwa kwica mugenzi we.
Ishimwe Eric uba mu Mujyi wa Nashville muri Leta Zunze Ubumwe za Amerika yatawe muri yombi na polisi y’icyo gihugu ashinjwa ubwicanyi bukoreshejwe intwaro.
WKRN yatangaje ko Ishimwe yafashwe n’inzego z’umutekano ku wa Gatatu w’iki Cyumweru, biturutse ku rupfu rwa Niyibizi Kevin wasanzwe mu rugo rwo kwa Ishimwe yishwe arashwe mu gituza.
Inzego z’umutekano zavuze ko Ishimwe yabajijwe impamvu yarashe mugenzi we w’imyaka 16, asobanura ko bari barimo gukinisha imbunda Niyibizi yari yazanye, maze birangira Ishimwe akoze mu mbarutso imbunda yerekeye nyakwigendera aba ahasize ubuzima.
Ishimwe w’imyaka 17 yahise ajyanwa mu kigo ngororamuco aho akurikiranyweho icyaha cyo kwica umuntu.
Bivugwa ko uyu musore Ishimwe afite inkomoko mu Rwanda.
Abanyarwanda baba muri Sénégal bizihije Umunsi Mpuzamahanga w’Abagore.
Ambasade y’u Rwanda muri Sénégal ifatanyije n’Abanyarwanda baba mu bihugu bya Mali, Gambia, Guinée-Bissau na Cap Vert n’inshuti z’u Rwanda bizihije Umunsi Mpuzamahanga w’Abagore.
Uyu munsi usanzwe wizihirwa tariki ya 8 Werurwe 2021, ibirori byawo byabaye ku wa 13 Werurwe 2021, mu muhango wabaye hifashishijwe ikoranabuhanga rya WebEx unatambuka kuri Televiziyo Isango Star no ku zindi mbuga nkoranyambaga zirimo YouTube na Twitter.
Abatanze ibiganiro barimo Umugenzuzi Mukuru w’Iyubahirizwa ry’ihame ry’Uburinganire n’Ubwuzuzanye mu Rwanda (GMO), Rwabuhihi Rose; Umuyobozi uhagarariye UN Women mu Rwanda, Fatou Lo; Umuyobozi w’Umuryango uharanira guteza imbere Uburinganire no kurwanya ihohoterwa rishingiye ku gitsina (RWAMREC), Rutayisire Fidèle; Ngeruka Fabiola ukorera muri UNFPA Mali, Agnès Ammeux ukorera Enabel muri Guinée-Bissau na Dr Mukeshimana Angelique wiga Ubuvuzi muri Kaminuza ya Havre mu Bufaransa.
Ambasaderi w’u Rwanda muri Sénégal, Karabaranga Jean Pierre, yagarutse ku butumwa bugusha ku nsanganyamatsiko yo kwizihiza Umunsi Mpuzamahanga w’Abagore uyu mwaka igira iti “Munyarwandakazi, ba ku ruhembe mu Isi yugarijwe na COVID-19”.
Abatanze ibiganiro bikije by’umwihariko ku rwego umugore agezeho mu kwiteza imbere, uruhare afite mu iterambere ry’igihugu ndetse n’ibibazo bahura nabyo mu mibereho ya buri munsi n’ibisubizo bikwiye kubifatirwa.
Ambasaderi Karabaranga yibukije ubutumwa bwa Perezida Kagame ubwo uwo munsi wizihizwaga.
Icyo gihe abinyujije ku rukuta rwa Twitter, yagize ati ““Uyu munsi ni ukwibuka ko uburinganire butareba abagore gusa. 
Nta terambere ryabaho hatabaye ubwitabire n’amahirwe angana kuri bose. Buri wese muri twe afite uruhare mu kurwanya ubusumbane kandi ihezwa nta mwanya rifite mu gihe kiri imbere.”
Abatanze ikiganiro bagarutse ku ntambwe ifatika u Rwanda rwateye mu byiciro birimo uburezi, ubuzima n’ubuvuzi, ubukungu, imiyoborere n’inzego z’ubuyobozi, umutekano n’ubutabera. Bavuze ko ubwiyongere bw’abagore mu nzego zose, bikwiye kwishimirwa no guterwa imbaraga Kandi bigakomeza.
Mu nzego z’ubuyobozi u Rwanda rwakoze amavugurura atandukanye atuma ruza ku myanya ya mbere ku Isi mu kugira umubare munini w’abagore mu nzego zifata ibyemezo, nk’aho mu Nteko Ishinga Amategeko bangana na 61%, muri Guverinoma bagera kuri 50 %.
Itegeko Nshinga u Rwanda rugenderaho kuri ubu naryo riha abagore uburenganzira bwo kugira 30% ry’imyanya ifata ibyemezo.
Ambasaderi Karabaranga yibukije ko ibi byose byashobotse kubera ubuyobozi bwiza bwa Perezida Paul Kagame yubatse kuva igihugu kivuye mu icuraburindi rya Jenoside yakorewe Abatutsi mu 1994.
Yakomeje ati “Kuva mu 1962 u Rwanda rubona ubwigenge kugeza mu 1994, umugore n’umwana w’umukobwa nta gaciro bahabwaga haba mu miryango yabo ndetse no muri politiki y’igihugu. Nyuma ya Jenoside yakorewe Abatutsi Guverninoma y’Ubumwe bw’igihugu yashyizweho na FPR ni yo yashyize mu bikorwa politiki yo guha agaciro abagore, kubateza imbere, kubashyigikira muri byose kuko n’ubundi byari muri gahunda ya politiki ya FPR kuva yavuka.’’
U Rwanda kandi rwashyizeho gahunda nyinshi zakozwe zijanye no gufasha abagore mu kwiteza imbere muri rusange.
Abitabiriye ibi biganiro bagaragaje ko iki cyiciro gikeneye kwigwaho byihariye hagamijwe kumenya ibibazo abagore bahuye nabyo mu gihe cya Coronavirus mu buryo bwimbitse n’uko byakemuka kandi abafatanyabikorwa ba Leta bakabyitabira ari benshi.
Hibukijwe kandi ko Umunyarwandakazi kuva kera yagaragaje ubushobozi, ubwitange no kwihangana mu bihe bikomeye nko mu rugamba rwo kubohora igihugu ku buryo bitanga icyizere ko n’ubundi abagore bazashobora kuva mu bibazo batewe na Coronavirus cyane cyane ko Leta ibari inyuma kandi ibashyigikiye muri byose.
Umuyobozi wa Diaspora Nyarwanda muri Sénégal, Karamaga Patrick, yashimye ko umugore yahawe umwanya mu nzego zitandukanye.
Ati “U Rwanda rwateye imbere ariko ntabwo turagera aho dushaka kugera. Bitangirira mu rugo, ku mwana muto, ko umwana w’umukobwa agomba kwiga.’’
Abitabiriye ibiganiro batanze icyifuzo ko muri Diaspora ibiganiro bijyanye n’uburinganire byashyirwamo ingufu cyane cyane mu miryango kugira ngo urubyiruko rwo Rwanda rw’ejo ruzashobore gusigasira ibyagezweho.
Ambasade y’u Rwanda muri Sénégal ifatanyije n’Abanyarwanda baba mu bihugu bya Mali, Gambia, Guinée-Bissau na Cap Vert n’inshuti z’u Rwanda bizihije Umunsi Mpuzamahanga w’Abagore.
Ambasaderi w’u Rwanda muri Sénégal, Karabaranga Jean Pierre, yibukije ko umugore yahawe ijambo kubera ubuyobozi bwiza bwa Perezida Paul Kagame.
Umugenzuzi Mukuru w’Iyubahirizwa ry’ihame ry’Uburinganire n’Ubwuzuzanye mu Rwanda (GMO), Rwabuhihi Rose, yagaragaje ko hari amategeko igihugu cyashyizeho aha ijambo umugore.
Urubyiruko rw’u Rwanda dufite amahirwe, kwinjira nta gukomanga- Uwineza Aline Nelly.
Rwiyemezamirimo Uwineza Aline Nelly yagaragaje ko urubyiruko rwo mu Rwanda rufite amahirwe adasanzwe yarushyiriweho, arufasha kwiteza imbere.
Yabigarutseho mu buhamya yatanze ubwo Abanyarwanda batuye mu bihugu bya Scandinavia bizihizaga Umunsi Mpuzamahanga w’Abagore, wateguwe na Ambasade y’u Rwanda ifite Icyicaro muri Suéde ifatanyije n’Umuryango w’Abanyarwanda batuye mu gace k’Ibihugu byo mu Majyaruguru y’u Burayi bya Suède, Danemark, Norvège na Finlande.
Uyu munsi ubusanzwe wizihizwa ku wa 8 Werurwe buri mwaka, Abanyarwanda batuye muri Scandinavia, bawizihije ku wa 13 Werurwe 2021.
Witabiriwe na Minisitiri w’Uburinganire n’Iterambere ry’Umuryango (MIGEPROF), Prof. Jeannette Bayisenge; Ambasaderi w’u Rwanda muri Suède, Nkulikiyinka Christine; rwiyemezamirimo Uwineza Aline n’Umuhanzi Masamba Intore.
Amb. Nkulikiyinka Christine yavuze ko ubushobozi bw’abagore bukwiye gushingirwaho mu kubaka ahazaza heza.
Ati “Kuba abagore bashoboye ngira ngo ntibishidikanywaho, ni yo mpamvu bakwiye kugira uruhare mu iterambere ryo ku giti cyabo, imiryango n’iryu Rwanda aho batuye hose.’’
Yabibukije ko bakwiye guhora bazirikana ko nubwo bari mu mahanga bakwiye kugira u Rwanda ku mutima, bakamenya ibiruberamo ndetse bakabigiramo uruhare.
Yakomeje ati “Muri ibi bihugu byo mu Burayi bw’Amajyaruguru bamaze gutera intambwe ishimishije mu buringanire, nubwo nabo bagifite izindi ntambwe zo gutera. Abanyarwandakazi baba ino, bafite amahirwe yo kwigira ku byiza babona ngo bashobore nabo kwiyubaka ariko badataye umuco wacu.’’
Minisitiri Bayisenge yashimiye abateguye uyu munsi kuko kubikora ugashyirwa mu bikorwa ubwabyo ari iby’agaciro gahambaye.
Yakomeje ati ‘‘Ni ibintu byiza cyane byerekana ko mushaka guhura mukaganira ku cyabateza imbere nk’abagore kandi nk’Abanyarwanda muri rusange. Icyo mbifurije kandi nabasaba ni uko mwagumana indangagaciro zizakomeza kubaranga nk’Abanyarwanda, mugakomeza gukunda iwanyu, igihugu cyanyu, mukagira ubumwe bwo pfundo ryo gukorera hamwe no kumvikana, mukanakunda umurimo.’’
Mu buhamya bwe, Uwineza Aline yavuze ko urubyiruko rwashyiriweho amahirwe adasanzwe arufasha kwiteza imbere.
Uwineza Nelly Aline ari mu Banyarwandakazi batekereje bwangu ku musanzu we mu kwimakaza isuku y’ibiganza nk’intwaro yo gutsinda ikwirakwira rya Coronavirus ubwo yabonekaga mu Rwanda muri Werurwe 2020. Yakoze hand sanitizer y’umwimerere yise ‘Tropical hand sanitizer’ ndetse ahita ayigeza ku isoko ry’u Rwanda.
Uyu rwiyemezamirimo w’umukobwa yashinze Tropical Brewery and Winery ikora imivinyo n’imiti yica udukoko abantu bakaraba mu ntoki nk’abisiga amavuta (hand sanitizer).
Tropical hand sanitizer ikoze mu birimo igihingwa cy’igikakarubamba cy’umwimerere kiva muri Amerika, alukoro (Isopropyl, ethyl) n’amavuta (essential oil) aboneka mu Rwanda.
Uwineza yavuze ko hari abababereye icyitegererezo mu rugendo rwo kwihangira imirimo.
Yakomeje ati ‘‘Dufite abo tureberaho beza kandi imiryango y’u Rwanda irafunguye nta gukomonga winjiye, ku rubyiruko dufite amahirwe rwose.’’
Umugiraneza Léontine wari ukuriye itsinda ry’Abagore bateguye igikorwa cyo kwizihiza Umunsi Mpuzamahanga w’Abagore yasabye abakobwa kuzaba ab’ingenzi mu buzima bwabo.
Yakomeje ati ‘‘Muri make ndifuriza abakobwa bacu kuzaba nka Ndabaga, mugire ubutwari nk’ubwe bwatumye atabarira igihugu ari umukobwa.’’
Yashimye ko igikorwa cyagenze neza kuko cyitabiriwe bishimishije n’abantu benshi, anashimira Amb. Nkulikiyinka by’umwihariko ubaha inama akanababa hafi mu bikorwa bitandukanye.
Umuganwa Marie Christine uhagarariye Abagore muri Diaspora Nyarwanda Danmark-Jylland &Fyn, mu ijambo rye na we yashimiye uko umuhango wagenze.
Yakomeje ati ‘‘Ibyavuye muri ibi biganiro bizatugirira akamaro kandi dukomeze tubyibakireho mu burere bw’abana bacu no gushyira hamwe nk’abagore bafite u Rwanda nk’igihugu bakunda.’’
Butera Josée yatanze ikiganiro ku ikoranabuhanga n’urubyiruko, ibibi n’ibyiza byaryo, atanga inama asaba ko hazabaho ikiganiro cyihariye kubera ibihe Isi irimo bijyanye n’ikoranabuhanga rishobora kuba ryiza ku bana cyangwa kubabera ribi.
Umunsi Mpuzamahanga wahariwe Abagore waranzwe n’igitaramo cyayobowe na Masamba Intore n’itsinda yari ayoboye, bataramiye abawitabiriye.
Uyu muhango wabaye hifashishijwe ikoranabuhanga nk’uburyo bwo kwirinda ikwirakwira rya Coronavirus.
Abanyarwanda batuye muri Scandinavia bizihije Umunsi Mpuzamahanga w’Abagore.
Amb. Hategeka yasabye urubyiruko ruba mu mahanga kwima amatwi abapfobya Jenoside.
Ambasaderi w’u Rwanda muri leta Zunze Ubumwe z’Abarabu, Emmanuel Hategeka, yasabye urubyiruko ruba mu mahanga kwima amatwi no kwamagana abahakana bakanapfobya Jenoside yakorewe Abatutsi mu 1994.
Yabigarutseho ku wa 21 Gicurasi 2021 ubwo Abanyarwanda n’inshuti z’u Rwanda baba muri Leta Zunze Ubumwe z’Abarabu, Arabia Saoudite na Bahrain bibukaga ku nshuro ya 27 Jenoside yakorewe Abatutsi mu 1994.
Ni umuhango wabereye i Dubai muri UAE abandi bakurikira mu buryo bw’ikoranabuhanga mu rwego rwo kwibuka hanubahirizwa amabwiriza yo kwirinda Covid-19.
Muri uyu muhango, Ambasaderi Hategeka yibukije ko Jenoside yakorewe Abatutsi ari ugutsindwa kwa muntu ndetse n’umuryango mpuzamahanga mu mateka ya vuba aha. Yasabye urubyiruko ruba mu mahanga kwima amatwi no kwamagana abahakana n’abapfobya Jenoside yakorewe Abatutsi.
Yagize ati “Hashize imyaka 27 Jenoside yakorewe Abatutsi ihagaritswe. Gusa ingengabitekerezo ya jenoside iracyahari ndetse abakekwaho kugira uruhare muri jenoside bakidegembya bakomeje gukwirakwiza ingengabitekerezo yayo. Ndabasaba by’umwihariko urubyiruko, mwe Rwanda rw’ejo, kwima amatwi abahakana n’abapfobya Jenoside yakorewe Abatutsi. Mwime amatwi abashaka kubarangaza barajwe ishinga no gusubiza inyuma u Rwanda.”
Ambasaderi Hategeka kandi yibukije abakuru ko bafite inshingano zo kuvuga amateka y’ukuri kugira ngo abato n’abandi batayazi bayamenye. Yibukije amahanga ko kuvuga ko jenoside itazongera kuba ukundi bidahagije ahubwo bisaba ibikorwa.
“Twongeye guhamagarira amahanga kongera kwiyemeza ko jenoside itazasubira binyuze mu gushyikiriza ubutabera abakekwaho kugira uruhare muri jenoside bakidegembya. Mu bo u Rwanda rwatanze impapuro zisaba ko batabwa muri yombi 1,100 baracyidegembya.”
Umunyamabanga wa leta ushinzwe ubutwererane mpuzamahanga muri UAE, Reem Ebrahim Al Hashimy, yagaragaje ko igihugu cye cyifatanyije n’u Rwanda ndetse n’Abanyarwanda muri ibi bihe byo kwibuka Jenoside yakorewe Abatutsi.
Ati “Ntewe ishema no guhagararira igihugu cyanjye muri iki gikorwa cyo kwibuka ku nshuro ya 27 Jenoside yakorewe Abatutsi mu Rwanda. Uyu ni umwanya w’ingenzi mu kwibuka inzirakarengane no gufata mu mugongo abarakotse. Ni umwanya kandi wo kwiyemeza ko ibyabaye bitazasubira ukundi.”
“Abaturage n’ubuyobozi bwa Leta Zunze Ubumwe z’Abarabu twifatanyije cyane n’abavandimwe bari mu Rwanda n’ubuyobozi bw’ u Rwanda burangajwe imbere na Nyakubahawa Perezida Paul Kagame twubaha cyane. Dukomeje kugira imibanire myiza n’u Rwanda.”
Reem Al Hashimy yongeyeho ati “Twifatanyije namwe, turasenga ngo ibyabaye ntibizongere kuba ukundi ndetse tugomba gukorera hamwe mu kurwanya icyitwa urwango cyose n’ubuhezanguni.”
Umunyemari Ashish J. Thakkar, washinze uruganda rwa Mara Phones ndetse akaba n’umunyamigabane muri sosiyete Atlas Mara ni umwe mu batanze ibiganiro nk’inshuti y’u Rwanda.
Yavuze ko mu myaka 27 ishize u Rwanda rwagize umugisha wo kugira ubuyobozi bureba kure kuko ngo iyo bitaba ibyo igihugu nticyari kuba kigeze ku ntambwe cyateye.
Mu bandi batanze ibiganiro harimo Dr Bideri Diogene wagaragaje amateka y’uburyo Jenoside yakorewe Abatutsi yateguwe igihe kirekire, agaragaza ko Jenoside yakorewe Abatutsi itabaye impanuka.
Uyu muhango kandi waranzwe no gucana urumuri rw’icyizere, ubuhamya ndetse n’indirimbo zirimo ubutumwa bwo kwibuka no kwiyubaka.
Kwibuka 27: Abanyarwanda batuye muri Perth-Australia bibutse abazize Jenoside yakorewe Abatutsi mu 1994.
Kuri uyu wa 16 Gicurasi, Abanyarwanda batuye mu mujyi wa Perth mu Burengerazuba bwa Australie bibutse Jenoside yakorewe Abatutsi ku nshuro ya 27, mu muhango witabiriwe n’Abanyarwanda n’inshuti zabo bagera ku 150.
Mu bashyitsi bitabiriye uyu muhango wo kwibuka, harimo wa Meya w’Umujyi wa Stirling, Mark Irwin, wakunze kwitabira ibikorwa byo kwibuka kuva muri 2017.
Harimo kandi abahagarariye imiryango y’abaturuka mu bindi bihugu batuye muri Australie. Ambasaderi w’u Rwanda muri Singapore ari na we Uhagarariye u Rwanda muri Australie, Nouvelle-Zélande na Indonesie, akaba yitabiriye uyu muhango mu buryo bw’ikoranabuhanga mu rwego rwo kwirinda ikwirakwira ry’icyorezo cya Covid-19.
Ni umuhango waranzwe no gucana urumuri rw’icyizere ndetse no gufata umwanya wo guha icyubahiro abazize Jenocide yakorewe abatutsi, ndetse hanatangwa ubuhamya.
Muri uyu muhango kandi, urubyiruko rwavutse nyuma ya Jenocide yakorewe Abatutsi kandi rugakurira muri Australie, rukaba ruhuriye mu mushinga wa ‘Amateka Series’, rwamuritse bimwe mu bikoresho byakoreshejwe muri Jenocide yakorewe Abatutsi ndetse n’imbwirwaruhame zavuzwe mu gutegura Jenoside, nka bimwe mu bizaba bigize umushinga bateganya gutangiza muri iki cyumweru wo kumurika mu buryo bw’ikoranabuhanga amateka ya Jenoside yakorewe abatutsi, uko yateguwe, uko yashyizwe mu bikorwa n’uko Abanyarwanda bagerageza gukira ibikomere no kwiyubaka.
Mu buhamya bwe, umwe mu barokotse Jenoside yakorewe Abatutsi yagaragaje uko Jenocide yateguwe, yashyizwe mu bikorwa, imibereho y’abarokotse nyuma yo kurokoka, nzira ndende kandi y’umusaraba yanyuzemo kugeza arokotse n’urugamba rwo kurwanya abahakana n’abapfobya Jenoside.
Uwavuze ahagarariye Abanyarwanda batuye muri Perth (RCA-Perth) Ernest Kalisa, yashimiye abitabiriye igikorwa cyo kwibuka cyane cyane urubyiruko rwavutse nyuma ya Jenoside, avuga ko berekana umuhate wo kwiga amateka y’u Rwanda no guharanira ko Jenoside itazongera kubaho ukundi.
Kalisa yibukije ko kwibuka ari inshingano za buri wese mu rwego rwo kuzirikana ku ngaruka z’amacakubiri na politiki y’ivangura ndetse ashimira ingabo za FPR-Inkotanyi zahagaritse Jenoside, anasaba buri wese kwibaza uko byari kugenda iyo FPR itagoboka u Rwanda ngo ihashye burundu abicanyi, ati “Ubu Isi iba ivuga andi mateka kuko nta n’uwo kubara inkuru wari gusigara.”
Ambassaderi Jean de Dieu Uwihanganye, yavuze ko ku barokotse, kwibuka ari ibya buri munsi, ariko ko igikorwa nk’iki ‘gituma dufatanyiriza hamwe guha icyubahiro abacu bazize Jenoside, gufata mu mugongo abarokotse, no kuzirikana imizi n’intandaro bya Jenoside yakorewe Abatutsi mu 1994’.
Yongeyeho ati: “Iyo twibuka, tuba kandi duha icyubahiro abitanze kugira ngo Jenoside ihagarare.”
Ambasaderi Uwihanganye yavuze ko “Guverinoma y’u Rwanda yahisemo gushyira imbere gahunda ya ‘Ndi Umunyarwanda’ no kurenga amacakubiri y’ubwoko. Kwiyunga no kurwanya amacakubiri si igikorwa cyoroshye cy’igihe gito, ahubwo ni urugendo rusaba gushyira hamwe ku bari mu gihugu no hanze yacyo.”
Uku gushyira hamwe gukwiye kwifashishwa mu kurwanya abapfobya bakanahakana Jenoside yakorewe Abatusi.
Ati “Ikibabaje ariko kidatangaje, ni uko hari abakinangiye imitima bahakana kandi bagapfobya Jenoside yakorewe Abatutsi, ndetse n’abakwirakwiza ko habaye jenoside ebyiri. Icyiza gusa ni uko Leta y’u Rwanda yiyemeje kutazajenjekera uwo ari we wese uhakana cyangwa ngo apfobye Jenoside yakorewe Abatutsi agamije kudusubiza mu bihe by’icuraburindi u Rwanda rwanyuzemo.”
Meya w’Umujyi wa Stirling, Mark Irwin, yashimiye Abanyarwanda baba muri Perth, avuga ko Isi ikwiye kubigiraho kugira intero ya “Ntibizongera” mu rwego rwo kwirinda ko Jenoside yazongera kubaho ahandi hantu ku Isi.
Uyu muyobozi yavuze ko umuhango wo kwibuka utanga ubutumwa ndetse ukaba n’isomo ku bandi, kuko ari bumwe mu buryo bwo gukumira ko Jenoside yazongera kubaho ukundi.
Nasubiye iwacu ndahayoberwa, ishingwa rya Ibuka-France mu ngorane: Ibikubiye mu gitabo cya Mutuyisa Brossard.
Espérance Mutuyisa Brossard yashyize hanze igitabo “Mon histoire rwandaise, Ibuka (souviens-toi) : ma vie et mes combats (Amateka yanjye nk’umunyarwanda, amateka ya Ibuka n’intambara narwanye”, kigaruka ku mateka ya Jenoside yakorewe Abatutsi yaciyemo n’uburyo umuryango we wishwe n’abari inshuti.
Yavuze uburyo nyina yishwe n’abana yigishaga, barumuna be bakicwa n’abana biganye.
Espérance Mutuyisa Brossard mwene Kayihura na Munganyamariya Pétronille, yavukiye muri Nyaruhengeri ya Butare tariki ya 28 Ukuboza 1961 akaba imfura iwabo mu muryango w’abana bane. Mu bana bavukana, harokotse babiri.
Mutuyisa, ni umubyeyi w’abana babiri, Umuriza-Brossard Jonathan w’imyaka 30 na Kayihura-Brossard Mickaël ufite imyaka 28.
Uyu mubyeyi wagizwe Umuyobozi mukuru w’icyubahiro uhoraho na Ibuka France, yize ibijyanye n’ibaruramari (Comptable), ari nabyo akora mu gihe cy’imyaka irenga 20 mu isomero (Bibliothèques) rihurirwemo n’imijyi 47, rifite ikicaro mu mujyi wa Niort.
Muri Jenoside yakorewe Abatutsi, Mutuyisa yiciwe abavandimwe barimo Uwambazisa Janviére, Ufituwe Marie-Thérèse na nyina Munganyamariya Pétronille.
Mu kiganiro kirambuye na IGIHE, Espérance Mutuyisa Brossard yavuze ko igitabo “Mon histoire rwandaise, Ibuka (souviens-toi) : ma vie et mes combats” yacyanditse agamije guha agaciro abe bishwe muri Jenoside.
Yavuze ko ikindi cyamuteye imbaraga zo kwandika, ari ukugaragaza uburyo Abatutsi batangiye gutotezwa kuva kera.
Ati “Igice cya mbere kivuga uko Abanyarwanda babanaga mbere y’abakoloni, uko ubuzima bwabo bwahindutse nyuma y’aho Abakoloni bahageze, nerekana uko habayeho itotezwa ry’Abatutsi ku bwa Parmuhutu kugeza hakozwe Jenoside.”
“Mbere y’ibyo byose navuze uko nanjye nabayeho aho nkomoka, uko nabayeho niruka mu bindi bihugu kimwe n’abandi twari dusangiye ikibazo.”
Impamvu nyamukuru yo kwandika, Mutuyisa avuga ko byatewe n’ikiganiro yakurikiranye muri Gicurasi 2016 cyatambutse kuri France Inter aho umunyamakuru Natacha Polony yaganiraga na Raphaël Glucksmann wakoze film documentaire izwi ku mateka ya Jenoside yakorewe Abatutsi yise ‘Tuez-les tous’
Muri icyo kiganiro, Natacha Polony yabwiye Raphaël Glucksmann ko ngo muri Jenoside yakorewe Abatutsi ‘ari amasarigoma yarwanaga n’andi.” Byababaje cyane Mutuyisa, ashaka icyo yakora ngo abahakanyi nk’abo n’abapfobya Jenoside babihagarike.
Ati “Nibwo mbitekerejeho bimbuza gusinzira, bukeye niyemeza kwerekana ibyakozwe byose mu Bufaransa igihugu cyagize ubufatanye na Leta y’abicanyi, mbereka ibyagezweho mu kurwanya abahakana n’abapfobya jenoside yakorewe Abatutsi, ntangira nerekana uko Ibuka-France yashinzwe n’indi miryango ifasha abacitse ku icumu rya jenoside yakorewe Abatutsi, dufatanyije n’Abafaransa bari mu bice no mu mirimo itandukanye bumva akababaro kacu, baharanira ko habaho ubutabera, ubucamanza bugata muri yombi ababigizemo uruhare bose bari ku butaka bw’u Bufaransa.”
Ku bijyanye n’ishingwa rya Ibuka-France, Mutuyisa yagize ati “Kuva nagera mu Bufaransa ntabwo nicaye kubera amateka yanjye nashatse uburyo bwose bushoboka dushinga Ibuka-France, muri iki gitabo nanditse impamvu yo gusiga amateka, inzitizi twahuye nazo.”
“Ibuka-France tuyitangira rero nabanje kujya mu Rwanda mbona neza uko ibintu byagenze kuko Jenoside yabaye njye ndi hanze n’umugabo wanjye aho twari mu kazi, nyuma ngaruka mu Bufaransa icyo gihe twafatanyaga na Adelaide Mukantabana, Dr Bizimana Jean Damascène, Esperance Patureau n’abandi. Hari uburyo twajyaga dutegura kwibuka hano dutuye ariko tukagira ibibazo kuko twabikoraga mu bushobozi bwa buri wese kuko hari hatarajyaho association tubikoreramo.”
Mutuyisa yavuze ko inzitizi zindi bahuraga nazo ari uko Jenoside yakorewe Abatutsi itari yakwemezwa na Loni, bigatuma nta wumva uburemere bw’igikorwa cyo kwibuka. Ati “Kandi n’ imibanire y’ibihugu byacu byombi ntiyagendaga neza nubwo ibyo njye numvaga bitatureba cyane.”
Nyuma yo kwemererwa gushinga Ibuka France havutse ibindi bibazo kuko ibigo bimwe byangaga gukorana n’uwo muryango mushya, bavuga ko baje guteza akaduruvayo bahiga abakoze Jenoside ku butaka bw’Abufaransa.
No mu biro bishinzwe iperereza mu Bufaransa ngo ntibabashiraga amakenga kuko bagiye bahamagazwa kenshi, bashinjwa kuba abakozi ba Kagame na FPR.
Ati “ Twigeze gutumira Perezida wa Ibuka-Rwanda ngo aze atuganirize uko mu gihugu bimeze, u Bufaransa bubima Visa, ubwo iyo twajyaga kwibuka ibiro by’iperereza byahitaga binsaba uko gahunda iteganyijwe, nkayibaha nkababwira ko ntacyo duhisha.”
“Bari baratubujije no kugira aho duhurira ngo twibuke, ahubwo bagaha urubuga abajenosideri, babaha uburenganzira bwo kujya gukora imyigaragambyo twe rwose bakatwangira, nibwo nifashishaga SOS racisme na UEJF ( Union des Étudiants Juifs de France) bakadushakira aho duhurira, nyuma u Bufaransa bwaje kujya buduha ahantu ariko hadashobotse.”
Yavuze ko na za Kiliziya zari zarabimye aho gukorera imihango yo kwibuka, bavuga ko ngo batabaha urubuga rwo gukoreramo politiki.
Icyakora, Mutuyisa avuga ko nubwo bahuye n’ingorane, bishimira kuba kuri ubu byarakemutse Ibuka France igakora neza.
Ati “Uyu munsi rero ndishimye kuko ibyo byose byaje gukemuka. Uzi kubona ukuntu twamaganwaga ntawe utwumva hano mu Bufaransa kuko tuvuze jenoside yakorerwe Abatutsi, nta muntu n’umwe utwemera, ariko uyu munsi haremejwe itegeko rihana uyihakana.
Uyu munsi mu Bufaransa Perezida Macron akaba yaremeje ko tariki 7 Mata buri mwaka ari umunsi wo kwibuka mu gihugu cyose jenoside yakorewe Abatutsi, ni intambwe ishimishije.” Kandi jenoside yakorewe Abatutsi ikigishwa no mu mashuri yose mu bufaransa.
Muri ki gitabo kandi Mutuyisa yagarutse ku bikorwa bitandukanye umuryango Ibuka-France wagezeho, nk’imanza zitandukanye zarezwemo abapfobya n’abahakana n’abasize bakoze jenoside n’ibindi.
Mutuyisa mu gitabo cye avugamo uburyo abo mu muryango we bishwe bazira ko ari Abatutsi, bigakorwa n’abantu bari basanzwe baziranye, banagiriye neza.
Papa na Mama ba Mutuyisa bari abarimu muri Kibirizi, babanye neza n’abantu bose kuri uwo musozi.
Ati “Ni ahantu twabaye neza, tubana n’abantu bose neza kandi bishimiye uko ababyeyi banjye bigishaga abana b’abaturanyi.”
“Kibirizi rero ukaba umusozi mwiza cyane nkuko mbivuga mu gitabo, ariko sinawugiriyemo amahirwe igihe cyose kuko n’ubwo nari umuhanga ntabwo nigeze mpabwa ishuri rya Leta nk’abandi, ndangije amashuri abanza, byabaye ngombwa ko njya kwiga i Burundi mu buryo bugoranye cyane.”
Yavuze ko kuba hatashywe inyubako nshya za ambasade, ari umukoro ku Banyamerika wo gukomeza umutima wo gufasha no gushyigikira iterambere ry’u Rwanda.
Ahagana saa cyenda, Bush na Laura bagiye muri Lycée de Kigali kuganira n’abanyeshuri baho ibijyanye no kwirinda SIDA, ahava ahawe inkoni ya Kinyarwanda nk’impano.
Ubwo yageraga ku kibuga cy’indege atashye, yaganiriye gato n’abasirikare bari baravuye mu butumwa bw’amahoro mu Ntara ya Darfur muri Sudani, dore ko igihugu cye cyari kimaze iminsi gitanga amahugurwa ku ngabo zigiye kujya mu butumwa bw’amahoro.
Lambda, ubwoko bushya bwa Covid-19 budakangwa n’inkingo.
Abashakashatsi bo muri Kaminuza ya Chile bahangayikishijwe n’ubwoko bushya bwa Covid-19 bwitwa Lambda bwagaragaye bwa mbere muri Peru, bufite ubushobozi bwo kwihagararaho imbere y’inkingo za Covid-19 ziri gutangwa.
Ubu bwoko burimo gukwirakwira cyane aho bumaze kugera mu bihugu 30 ku Isi yose, ariko bukiganza mu bihugu byo muri Amerika y’Epfo, birimo nka Peru aho 80% by’abarwayi ba Covid-19 barwaye iy’ubu bwoko. Iri kandi mu bihugu nka Chile, Argentine, Equateur n’ibindi.
Igiteye impungenge ni uko ibyo bihugu bigifite ubwiyongere bwa Covid-19 nubwo biri kwitwara neza mu bikorwa by’ikingira, ibituma abantu bibaza niba inkingo zakorewe mu Bushinwa ziri gutangwa muri Amerika y’Epfo zifite ubushobozi bwo kwirinda icyorezo cya Covid-19.
OMS ivuga ko hakenewe ubushakashatsi buzemeza niba ubu bwoko bwa Covid-19 bufite ubudahangarwa ku cyorezo cya Covid-19.
Ibyamenyekanye kuri “Lambda” na “Epsilon”; ubundi bwoko bwa COVID-19 yihinduranya.
Mu bwoko butandatu bumaze kugaragara, bune bubarwa nk’ubuhangayikishije. Ubwo ni Alpha yabonetse bwa mbere mu Bwongereza, Beta yaturutse muri Afurika y’Epfo, Delta yavumbuwe mu Buhinde na Gamma yagaragaye bwa mbere muri Brésil.
Bwose bwandura ku muvuduko uri hejuru ugereranyije na COVID-19 [iterwa n’agakoko ka Coronavirus] isanzwe nubwo nabwo burutanwa hagati yabwo, ndetse inyigo zitandukanye zagaragaje ko inkingo zifashishwa hirya no hino zitagira ubushobozi bwo guhangana nabwo ku rwego rumwe n’ubwo zihangana na COVID-19 yavumbuwe i Wuhan mu Bushinwa.
Nka Delta kuva yaboneka mu mpera za 2020, imaze kugera mu bihugu birenga 100 birimo n’u Rwanda kandi ku wa 11 Kamena 2021 habarwaga ko 90% by’abanduye mu Bwongereza ari yo bafite; ubu 51,7% by’abandura muri Leta Zunze Ubumwe za Amerika ni yo basanganwa, mu Bufaransa abandura 50% ni yo bafite, naho mu Buhinde aho yahereye bivugwa ko 70% by’abanduye mu nkundura ya kabiri yahitanaga ibihumbi buri munsi mu ntangiriro za 2021 ari yo basanganywe.
Ni yo ihangayikishije kurusha izindi zose bitewe n’uko ikwirakwira bwangu ugereranyije nazo, kandi abarwayi bayo bakaremba mu buryo bwihuse.
Alpha yo imaze kugera mu bihugu bisaga 170, Beta mu birenga 120, naho Gamma yagaragaye mu birenga 70.
Ubwoko bwagaragaye mu duce tumwe na tumwe bukatuzahaza ariko ntibwitwe ko buhangayikishije, burimo Lambda yaturutse muri Peru muri Kanama 2020. Habarurwa ko kuva muri Mutarama uyu mwaka 71% by’abandura Coronavirus muri icyo gihugu ari yo bafite.
Nubwo imaze kugera mu bihugu 29 ndetse ikaba yibasiye Afurika y’Epfo cyane, Ishami ry’Umuryango w’Abibumbye ryita ku Buzima (OMS) riherutse kwemeza ko idahangayikishije.
Abashakashatsi bamwe bagaragaza ko ibaye ikwirakwira vuba bikiyongera ku kuba n’inkingo nka CoronaVac rw’Abashinwa [rwakozwe na Sosiyete yitwa Sinovac Biotech] zicika intege imbere yayo byatuma mu minsi iri imbere izaba ihangayikishije.
Abandi bemeza ko itazahangayikisha kuko inkingo zakozwe mu buryo bwa mRNA nka Pfizer na Moderna zagaragaje ko zishobora guhangana nayo ndetse bikaba bitarasobanuka neza niba ikwirakwira vuba cyane kuko aho yasanzwe akenshi igaragara ku baba bakoze ingendo zambukiranya imipaka.
Nta bimenyetso byihariye Lambda igira, abayandura n’ubundi baba bafite ibirimo guhinda umuriro, inkorora no kudakora neza kw’ibyiyumviro by’ururimi n’amazuru.
Ubundi bwoko bufatwa nk’ubudahangayikishije ni Epsilon bwagaragaye bwa mbere i California muri Leta zunze Ubumwe za Amerika mu mpera za 2020.
Muri Mutarama 2021 abaganga b’Ibitaro bya Cedars-Sinai biri i Los Angeles batangaje ko 50% by’abasanganywe icyorezo muri uko kwezi bari baranduye Epsilon, naho muri Gashyantare 16% by’ubwandu bushya muri Leta Zunze Ubumwe za Amerika bwari ubwayo.
Byatumye Ikigo gishinzwe Kurwanya Indwara (CDC) muri icyo gihugu kiyishyira mu zihangayikishije, ariko bigeze muri Kamena iboneka kuri 1% by’abayanduye gusa bituma noneho ifatwa nk’idakanganye.
Ikigo gishinzwe Kurwanya Indwara mu Burayi nacyo cyemeje ko Epsilon idakwiye kongerwa ku zihangayikishije kuko itagiye iboneka ku migabane yose mu buryo busanzwe nk’izindi, ahubwo aho igaragara hamwe na hamwe iba yahagejejwe n’abahakoreye ingendo.
Inyigo ya Kaminuza ya Washington yerekanye ko Epsilon ifite uburyo butatu yihinduranyamo (mutations), ku buryo ubudahangarwa umubiri uba warakuye ku rukingo rwa COVID-19 cyangwa wararemye nyuma yo kuyikira, bugabanukaho inshuro ziri hagati y’ebyiri n’eshatu n’igice mu gihe ubwo bwoko bugeze mu mubiri.
Kubera ko ubukana yari ifite ikigaragara bwagabanutse ndetse ikaba itarakwirakwira mu bihugu byinshi ku Isi, abashakashatsi bavuga ko idakwiye guhangayikisha.
Abarenga miliyoni 186,4 ni bo bamaze kwandura Coronavirus mu Isi yose, aho muri bo abasaga miliyoni 170,5 bayikize, naho abarenga miliyoni enye ikaba imaze kubahitana.
Kugaruza inguzanyo zatanzwe muri VUP byabaye agatereranzamba.
Ibi byagaragajwe n’Umugenzuzi Mukuru w’Imari ya Leta muri raporo ye avuga ko hari gahunda yo kugaruza inguzanyo yatanzwe mu gihe cy’imyaka 11 ishize ariko inzego z’ibanze zikaba zitarigeze zikora raporo ku mafaranga yabasha kugaruzwa cyangwa uburyo azagaruzwa.
Gahunda ya VUP yatangijwe mu 2008 ifite intumbero yo guhangana n’ubukene no kwivana mu bukene nk’imwe mu nkingi z’Umuryango w’Abibumbye zigamije iterambere rirambye yo kurandura ubukene bukabije mu 2030 ariko u Rwanda rwifuzaga kubigeraho mbere y’imyaka icumi n’ubwo bitagezwe.
Kuba hatabaho uburyo buhamye bwo kugaruza ayo mafaranga bituma atagera ku bagenerwabikorwa benshi ngo bikure mu bukene.
Muri gahunda ya VUP amafaranga yatangwaga mu byiciro bitatu bitandukanye birimo abashoboye gukora bahabwaga imirimo, inguzanyo zo gutangiza imishinga mito mu rwego rwo kwiteza imbere n’amafaranga yahabwaga abageze mu za bukuru (inkunga y’ingoboka) batagishoboye gukora agamije kubafasha kubaho mu buzima bwa buri munsi.
Ibi ariko ntituri bubitindeho, reka twigarukire ku cyiciro cyo gukoresha abaturage bari hagati y’imyaka 18 na 65 bari bagize 40% by’abaturage bashoboraga gukora muri icyo gihe ndetse bamwe muri bo bagahabwa n’inguzanyo ngo bitangirire imishinga.
Mu gutanga izi nguzanyo hibandwaga cyane ku bakorera mu makoperative kugira ngo bahuze imbaraga bazamurane, mu bihe bitandukanye hagiye hakorwa igenzura bagasanga amwe mu makoperative yari baringa, yarashinzwe agamije kurigisa amafaranga yagenewe kuzamura ubukungu bw’igihugu.
Muri raporo y’Umugenzuzi Mukuru w’Imari ya Leta ya 2019/20, yerekana neza ko amafaranga 5 794 922 324 Frw yatanzwe nk’inguzanyo zo guteza imbere Abanyarwanda kugeza muri Kamena 2020 hari hamaze kugaruzwa 390 947 193 Frw bingana 8% by’ayatanzwe gusa. Nyamara muri icyo gihe cyose cy’imyaka isaga 11 ishize nta raporo igaragaza ashobora kugaruzwa n’atagaruzwa, bigatuma habaho kudindira.
Ikigo cy’Igihugu gishinzwe guteza imbere ibikorwa by’iterambere mu nzego z’ibanze,LODA, gifite mu nshingano zacyo gukurikirana ishyirwa mu bikorwa rya gahunda yo kwihutisha iterambere, gahunda mbaturabukungu EDPRS na VUP ntikigeze kigaragaza uburyo bwo kugaruza ayo mafaranga angana na 82% by’ayatanzwe.
Umugenzuzi Mukuru w’Imari ya Leta yasabye LODA gufatanya n’inzego z’uturere hagakorwa raporo igaragaza amafaranga yagarujwe n’ataragaruzwa kandi bagashyira imbaraga mu kugaruza ayo babona ba nyiri kuyatwara bafitiye ubushobozi bwo kuzishyura.
Mu kiganiro na IGIHE, Umuyobozi Mukuru wa LODA, Nyinawagaga Claudine Marie Solange, yavuze ko impamvu amafaranga atagarujwe ku gihe byatewe n’amakosa aba mu itangwa ry’izo nguzanyo n’imbogamizi zo kuba amakuru ajyanye nazo yarabikwaga mu makayi.
Ati “Kubera ko zimaze igihe kinini, inyinshi zatanzwe tudafite uburyo bw’ikoranabuhanga bwo gutanga amakuru bityo ugasanga hari nk’umuntu wimutse dufite amazina naho atuye ariko tudafite indangamuntu kuko ni inguzanyo zatanzwe mu mwaka w’ingengo y’imari ya 2008/09, ugasanga inguzanyo zirandikwa mu makayi ariko ugasanga nta ndangamuntu yewe harimo n’abari batarabona telefoni icyo gihe.”
Yavuze ko kandi impamvu zo gutinda kwishyura aho baboneye uburyo bw’ikoranabuhanga, hari aho baburaga amakuru yuzuye kuri wa muntu watwaye inguzanyo.
Ati “Ikibazo cya mbere byari ukumenya amakuru ku bimutse aho bari batuye, amakuru ku bitabye Imana ndetse n’imishinga imwe n’imwe yagiye ihomba cyane bitewe n’amapfa n’ibindi bibazo ugasanga umuturage yari asanzwe afite amikoro make, inguzanyo yayihawe ngo yiteze imbere ariko yagize ikibazo arahomba.”
Yavuze ko hari gahunda yo gukusanya amakuru bagamije kumenya umuntu wese utarishyura inguzanyo ufite ubushobozi, kumenya uwaba yarapfuye atishyuye, hagamijwe gusobanura amafaranga ashobora kugaruzwa n’atagaruzwa.
Ku bazasangwa bafite ubushobozi biteganyijwe ko bazagirana amasezerano mashya agenga imyishyurire ku buryo nyuma y’umwaka umwe gusa ni ukuvuga ko mu mwaka wa 2022 amafaranga ashobora kugaruzwa azaba yaragarujwe.
Uyu muyobozi yagaragaje ko muri ibi bihe, izi nguzanyo zisigaye zitangwa mu buryo bwizewe kuko zinyuzwa muri Koperative Umurenge SACCO ziri mu mirenge ndetse hanashyizweho abantu bashinzwe gukurikirana ishyirwa mu bikorwa ry’imishinga yakirwa inguzanyo.
Gutinda kwishyurwa ku bakoze imirimo
Uretse ibibazo byo kudakurikirana amafaranga yatanzwe nk’inguzanyo, muri VUP, hakunze kuvugwa no kutishyura abakozi ku gihe, ibintu byabakomaga mu nkokora mu kwiteza imbere kabone n’ubwo bakoraga ariko hari abagorwaga no kwibeshaho.
Ubusanzwe muri iyi gahunda byari biteganyijwe ko abakozi bagomba guhembwa nibura nyuma y’iminsi cumi n’itanu ariko si ko byagendaga kuko wasangaga abaturage babogoza kugira ngo bishyurwe.
Umugenzuzi Mukuru w’Imari ya Leta yagaragaje ko mu turere turindwi habayeho gukererwa kwishyura abakozi amafaranga angana na miliyoni 142,3 Frw kandi ubwo bukererwe bwari butwaye iminsi 309 bingana n’amezi 10 abantu bakoze batarahembwa kandi ariho bari bategeye.
Nko mu 2018 hagaragajwe ko abakoze muri gahunda za VUP hishyuwe miliyoni 975,5 Frw nyuma y’ubukererwe bw’iminsi 187.
Nyinawagaga yabwiye IGIHE ko ibibazo byo gutinda kwishyura abakozi kuri ubu byamaze gushakirwa umuti ariko nabyo byaterwaga ahanini n’uburyo amakuru y’abakozi yatangwagamo.
Ati “Twaricaye tubanza kureba ngo byaraterwaga n’iki, dusanga ari uko wasangaga abaturage barakoze ariko lisite zihemba zikozwe impitagihe, aho twashyizeho uburyo bwo kuzikora mu buryo bwihuse, icya kabiri wasangaga iyo amafaranga yageraga ku karere rimwe na rimwe nta guhana amakuru hagati y’Umunyamabanga Nshingwabikorwa w’Akarere n’Umuyobozi ushinzwe imibereho myiza, ikindi cyagararaye ni uko hari n’aho uturere twoherezaga amafaranga kuri SACCO nazo zikaryama.”
Umugenzuzi Mukuru w’Imari ya Leta yasabye ko mu kugera ku iterambere ryifuzwa, Minisiteri y’Ubutegetsi bw’Igihugu, MINALOC, LODA n’inzego z’Intara bakwiye gutekereza umushinga ari uko uturere twerekanye ko twateguye n’uburyo butarambiranye bwo kwishyura abakoze imirimo kuko akenshi ariho baba bateze amaramuko.
Perezida Suluhu yaciye amarenga ku bwiyongere bwa Covid-19 muri Tanzania.
Ibi yabivuze ko ubwo yari ari kuva mu Murwa Mukuru Dodoma, agatungurwa no kubona ikivunge cy’abaturage benshi bahagararanye begerenye kandi batambaye udupfukamunwa ahitwa Kibaigwa.
The East African dukesha iyi nkuru yavuze ko Perezida Suluhu yavuze ko imijyi mikuru yose muri Tanzania ifite abarwayi ba Coronavirus benshi bityo ko abantu badakwiriye kwirara.
Ati “Inkubiri ya Gatatu yamaze kugera mu gihugu, ntacyo twabahisha. Dufite abarwayi muri Kagera, Arusha, Mwanza, Dar es Salaam ndetse na Dodoma.”
“Ndabona hano ari abantu bake bambaye udupfukamunwa kandi nabo batwambaye nabi kuko bapfutse umunwa gusa amazuru yabo bayasiga agaragara. Ku bw’iyo mpamvu rero ndasaba buri wese uri hano gukurikiza amabwiriza yose yo kwirinda Coronavirus nk’uko tubisabwa n’inzobere mu buzima.”
Perezida Suluhu avuze ibi mu gihe hari hashize igihe gito yeruye agatangaza ko noneho muri Tanzania hari abarwayi ba Covid-19 mu gihe iki gihugu cyaherukaga kubitangaza muri Gicurasi 2020.
Icyo gihe Suluhu yavuze ko kuba muri Tanzania hari abarwayi ba Coronavirus bikwiriye gukangura buri wese akirinda, kugira ngo barinde ko habaho impfu nyinshi za Covid-19.
Afurika y’Epfo : Urukiko rwateye utwatsi icyifuzo cya Zuma cyo gusubika igifungo.
Kugeza ubu Zuma afunzwe nyuma y’aho Urukiko rw’Ikirenga rumukatiye gufungwa amezi 15 azira kwanga kwitaba Komisiyo Ishinzwe Kugenzura Ibyaha bya Ruswa byaranze ingoma ye kuva mu 2009 kugeza mu 2018, ubwo yamukoragaho iperereza.
Nubwo yishyikirije polisi mu ijoro ryo ku wa Gatatu, Zuma ntabwo yemera igihano yakatiwe.
Yatanze ubusabe bwo kurekurwa biteganyijwe ko buzasuzumwa n’Urukiko Rushinzwe Itegeko Nshinga, ku wa Mbere w’icyumweru gitaha.
Hagati aho ariko Umucamanza mu Rukiko Rukuru rwa Pietermaritzburg ukurikirana urubanza rwa Zuma, yamaganye ubu busabe.
Bamwe mu bashyigikiye Zuma bigaragambije mu bice bitandukanye byo mu Ntara ya KwaZulu-Natal atuyemo batwika amapine mu mihanda, bamagana ifungwa rye.
Jacob Zuma ashinjwa kuba yaremereye bamwe mu bagize ikigo cya Gupta afitemo inyungu, kugira uruhare mu byemezo yafashe birimo ibirebana n’amasezerano akomeye y’ubucuruzi ndetse n’ibyo gushyira abaminisitiri mu myanya.
Perezida Suluhu yaciye amarenga ku bwiyongere bwa Covid-19 muri Tanzania.
Uganda: Perezida Museveni yasabye inzego z’umutekano guhigisha uruhindu abakwirakwiza ko yapfuye.
Ku wa 26 Kamena 2021 ni bwo ku mbuga nkoranyambaga hatangiye gucicikana amakuru ko Perezida Museveni yapfuye, ababisakaje bagasobanura ko ngo yazize indwara z’ubuhumekero zifitanye isano na COVID-19.
Nyuma y’aho yagiye agaragara mu ruhame ariko aho ageze “abaturage bakagwa mu kantu” kuko abenshi babaga bazi ko yapfuye. Ibyo bihuha ngo byakomeje gukwirakwizwa cyane n’abantu bifashisha imbuga zitandukanye zirimo na Facebook ariko bagahisha imyirondoro yabo nyayo nk’uko Dail Monitor yabitangaje.
Kuko imbuga nkoranyambaga muri icyo gihugu zifunzwe kuva mu minsi y’amatora yabaye mu ntangiriro z’uyu mwaka, abaturage benshi basigaye bizera ibihuha kurusha amakuru ya nyayo by’umwihariko iyo babibonye ku mbuga nkoranyambaga.
Ubwo yari mu muhango w’irahira ry’abaminisitiri kuri uyu wa Kane tariki 8 Nyakanga 2021, Perezida Museveni yavuganye umujinya uko yageze i Bombo mu Karere ka Luweero abaturage bakikanga kuko bari bazi ko yapfuye.
Yakomeje ati “Nk’uko mubizi imbuga nkoranyambaga ziravuga ko Museveni yapfuye. [Abashinzwe umutekano] bakwiye kugaragaza uwazanye iyo nkuru vuba na bwangu.”
Yahize ko na we ubwe ari bufashe abashinzwe umutekano gushakisha isoko y’ibyo bihuha, ati “Nkeneye gufatanya nabo tukakugeraho. Waba uri mu Burayi, turakwihannye tukubwira ngo ujye mu kuzimu kuko urimo gutakaza igihe cy’abantu.”
Perezida Museveni ayoboye manda ye ya Gatandatu kuva mu 1986. Ni manda itaravuzweho rumwe kuko amatora yatsindiyemo Robert Kyagulanyi (Bobi Wine) bari bahanganye bikomeye yavuzwemo ubujura bw’amajwi no guhohotera bamwe mu baturage bigatuma badatora, mu gihe hari na site z’itora zabuzeho ibikoresho ahandi udusanduku tw’amajwi tukaburirwa irengero. Yabonye intsinzi ku majwi 58,64%, Bobi Wine agira 34,83%.
Perezida Suluhu yaciye amarenga ku bwiyongere bwa Covid-19 muri Tanzania
Ibi yabivuze ko ubwo yari ari kuva mu Murwa Mukuru Dodoma, agatungurwa no kubona ikivunge cy’abaturage benshi bahagararanye begerenye kandi batambaye udupfukamunwa ahitwa Kibaigwa.
The East African dukesha iyi nkuru yavuze ko Perezida Suluhu yavuze ko imijyi mikuru yose muri Tanzania ifite abarwayi ba Coronavirus benshi bityo ko abantu badakwiriye kwirara.
Ati “Inkubiri ya Gatatu yamaze kugera mu gihugu, ntacyo twabahisha. Dufite abarwayi muri Kagera, Arusha, Mwanza, Dar es Salaam ndetse na Dodoma.”
“Ndabona hano ari abantu bake bambaye udupfukamunwa kandi nabo batwambaye nabi kuko bapfutse umunwa gusa amazuru yabo bayasiga agaragara. Ku bw’iyo mpamvu rero ndasaba buri wese uri hano gukurikiza amabwiriza yose yo kwirinda Coronavirus nk’uko tubisabwa n’inzobere mu buzima.”
Perezida Suluhu avuze ibi mu gihe hari hashize igihe gito yeruye agatangaza ko noneho muri Tanzania hari abarwayi ba Covid-19 mu gihe iki gihugu cyaherukaga kubitangaza muri Gicurasi 2020.
Icyo gihe Suluhu yavuze ko kuba muri Tanzania hari abarwayi ba Coronavirus bikwiriye gukangura buri wese akirinda, kugira ngo barinde ko habaho impfu nyinshi za Covid-19.
Uganda: Bapfumuwe ibirenge, imigongo ihindurwa ibisebe - Iyicarubozo ryakorewe abakekwaho kurasa Gen Katumba.
Abagabo bakekwaho kurasa imodoka ya Minisitiri w’Umurimo n’Ubwikorezi muri Uganda, Gen Edward Katumba Wamala, bagahitana umukobwa we n’umushoferi beretse itangazamakuru iyicarubozo bakorewe, ubwo bavaga mu rukiko rw’ibanze rwa Nakawa nyuma y’iminsi irindwi batawe muri yombi.
Aba bagabo bashinjwa kugaba igitero ku modoka ya Gen Katumba ku itariki ya 1 Kamena 2021, gihitana umukobwa we Brenda Nantongo Katumba wari umaze igihe gito avuye kwiga muri Leta Zunze Ubumwe za Amerika.
Tariki ya 1 Nyakanga 2021, Polisi ya Uganda yatangaje ko yafashe abagabo bakekwaho uruhare muri icyo gikorwa, ariko babiri muri bo baraswa bashaka gutoroka barapfa.
Mu batawe muri yombi benshi bitwaga amazina atari ayabo, aho harimo uwitwa Kamada Walusimbi wiyitaga Mudinka, Hussein Wahab Lubwama bakunze kwita Master, Siriman Kisambira uzwi ku izina rya Mukwasi, Mustafa Kawawa Ramadan witwaga Amin, Muhammad Kagugube witwaga Bafumoya. Abishwe ni uwitwa Lubwama na Kawawa
Ubwo bari bajyanwe kuburanishwa ku rukiko rw’ibanze rwa Nakawa, beretse itangazamakuru iyicarubozo bakorewe ubwo umucamanza, Douglas Singiza yari afashe akaruhuko.
Bamwe muri bo barakubiswe mu mugongo igera ubwo ihinduka ibisebe, abandi bapfumurwa ibirenge ndetse n’iyo ubireba ubona ko bitarakira, abandi amaguru yaratobowe bigaragara ko bakorewe iyicarubozo koko.
Mu gihe urubanza rwabo rukiri kuburanishwa, bamwe muri aba bagabo barakwekaho kuba barakoze ibindi byaha mu bihe bitandukanye, harimo kuba baragize uruhare mu iyicwa rya Maj Muhammed Kiggundu muri Gashyantare 2021, kuba barakoze ubujura bw’ibikoresho by’ikoranabuhanga mu gace ka Nansana mu 2019 ndetse no kwica abapolisi batatu mu bihe bitandukanye bakabiba imbunda.
Polisi yavuze ko bazakorerwa dosiye y’ibi byaha byose bakabiburana icya rimwe mu rukiko.
Aba bagabo babyeretse itangazamakuru ubwo umucamanza yari asohotse agiye gufata akaruhuko
Bamwe imigongo yabaye ibisebe kubera inkoni
Amaguru ya bamwe yarapfumaguwe
Uyu yitabye urukiko ikirenge cye bigaragara ko cyapfumuwe
Babiri mu bafashwe bararashwe baricwa, polisi ivuga ko bashakaga gutoroka /Ifoto: Kampala Dispatch
Brenda Katumba yifotozanya na Papa we mbere gato y'uko bagabwaho igitero cyamuhitanye
Haiti yasabye ububasha bw’amahanga, u Bufaransa bugiye kuvana ingabo muri Sahel, Biden yihanije Putin; Avugwa mu mahanga
Ubu busabe buje nyuma y’uko Perezida Jovenel Moïse arashwe amasasu 12 asanzwe iwe mu rugo, Polisi ikaba ikomeje gushaka abantu umunani bari mu gitero cyahitanye Perezida, mu gihe abandi 17 bafashwe naho batatu bakicwa.
Amerika yatangaje ko itahita ifata icyemezo cyo kohereza ingabo zayo muri Haiti, ariko yamaze koherereza abakozi b’Urwego rw’Iperereza (FBI) kugira ngo bafashe mu iperereza.
Iperereza ry’ibanze ryerekanye ko bamwe mu bafashwe bari bafite ibikoresho biriho amashusho yerekana uko mu rugo rwa Perezida hameze, abandi bafatanywe intwaro mu gihe abandi bafatanywe ibikoresho bya Perezida bari bibye.
Biden yongeye kwihanangiriza Putin ku bitero by’ikoranabuhanga bigabwa kuri Amerika
Mu kiganiro cyamaze isaha kuri telefoni, Perezida Joe Biden wa Amerika yavuze ko yongeye kubwira Vladimir Putin w’u Burusiya ku ngamba igihugu cye kizafatirwa nigikomeza kwemerera abajura mu by’ikoranabuhanga, kugaba ibitero kuri Amerika.
Ibitero by’ikorabuhanga bikomeje gukaza umurego muri Amerika kuko mu kwezi gushize ibigo birenga 1.500 byagabweho ibitero biturutse mu Burusiya.
Iki kibazo cyari mu byaganiriweho mu nama iherutse guhuza Biden na Putin mu Busuwisi mu kwezi gushize, aho Biden yahaye Putin urutonde rw’inzego 16 zitagomba kugabwaho ibitero biturutse mu Burusiya, kuko nibikorwa Amerika izihorera mu buryo bukomeye.
Hagati aho, impande zimbi zikomeje kwitana ba mwana kuko Amerika ivuga ko yegereye u Burusiya inshuro nyinshi ibasaba kurangiza iki kibazo ariko bukanga, mu gihe u Burusiya buvuga ko butigeze bwegerwa na Amerika kuri iyi ngingo.
Biden yahagurukiye ibigo by’ikoranabuhanga muri Amerika
Joe Biden yasinye itegeko rigizwe n’ingingo 72 rizashyirwa mu bikorwa n’ibigo bya Leta 10, rigamije gukumira ko ibigo bikomeye mu by’ikoranabuhanga muri Amerika, bikoresha ubushobozi bwabyo mu gusenya no kugura ibigo bito, ndetse no gukoresha amakuru y’abantu mu buryo bunyuranyije n’amategeko.
Iri tegeko rije nyuma y’uko Abanyamerika banenze ibigo bikomeye by’ikoranabuhanga birimo Facebook, Amazon na Google, byakunze kugura ibigo bito bitanga serivise zimwe nk’iby’izitangwa n’ibyo bigo, mu rwego rwo kugabanya ihangana ku isoko bityo bigakomeza kubyikubira.
Ibi bigo kandi bikomeje gushinjwa gutwara amakuru menshi y’abakiliya babyo, ku buryo iri tegeko ryashyizweho na Amerika rizagena uburyo akoreshwamo, uretse ko zimwe mu ngingo zirigize zishobora kuzajyanwa mu nkiko.
U Bufaransa bugiye kugabanya ingabo bufite mu gace ka Sahel
Perezida Emmanuel Macron w’u Bufaransa yatangaje ko igihugu cye kigiye kugabanya ingabo cyari gifite mu gace ka Sahel, mu rwego rwo kuvugurura uruhare rw’izo ngabo mu kubaka umutekano urambye.
Mu mezi atandatu ari imbere, u Bufaransa buzagabanya ingabo 2.000 mu 5.100 zari mu mutwe wa Barkhane zimaze imyaka umunani zirinda umutekano mu bihugu birimo Mali, Tchad, Niger, Burkina Faso na Mauritania.
Perezida Macron yavuze ko kugabanya izo ngabo bitavuze ko u Bufaransa butereranye ibyo bihugu bihanganye n’imitwe y’iterabwoba ishamikiye kuri ISIS na Al Qaeda. Ingabo z’u Bufaransa zigiye gushyira imbaraga mu bijyanye no kurwanya iyo mitwe mbere y’uko zihindura uburyo bw’imirwanire, zikazajya zibanda cyane ku kurinda umutekano ku mipaka ihuza ibyo bihugu.
Temitope Balogun Joshua uzwi nka TB Joshua, yashyinguwe nyuma y’ukwezi kurenga yitabye Imana, nyuma y’uburwayi bw’igihe gito yagize.
Nk’uko byari byetezwe, ishyingurwa rya TB Joshua ryitabiriwe n’abantu benshi barimo n’abaturutse mu mpande zitandukanye z’Isi, uyu mugabo w’imyaka 57 wafatwaga ‘nk’Intumwa y’Imana’ asoza urugendo rwe rw’ubuzima.
TB Joshua ni umwe mu bavugabutumwa bari bakomeye muri Afurika, aho yabarirwaga umutungo uri hagati ya miliyoni 10$ na 15$, urusengero rwe rwahoraga rwuzuyemo abantu bifuza gukorerwa ibitangaza birimo ibyo gukira indwara zirimo SIDA n’izindi zikomeye nka cancer.
Mu munsi ishize ariko yari amaze iminsi ari mu nkiko nyuma y’uko urusengero rwe rugwiriye abantu barenga 100 bakitaba Imana, ndetse YouTube ikaba yari iherutse gusiba shene ye yakurikirwaga n’abarenga miliyoni, kubera amakuru bise ibinyoma yanyuzwaga kuri uwo murongo.
OMS yaburiye Afurika ku bwiyongere bukabije bwa Covid-19
Umuyobozi w’Ishami ry’Umuryango w’Abibumbye ryita ku Buzima muri Afurika, Dr Matshidiso Moeti, yavuze ko Afurika ifite ibyago byinshi by’ubwiyongere budasanzwe bw’icyorezo cya Covid-19 nyuma y’uko ikomeje kubura inkingo zo gukingira icyo cyorezo.
Afurika imaze kubona inkingo zingana na 2% by’izikenewe, nyamara ubwiyongere bwa Covid-19 buri kwikuba kabiri buri minsi 18, bwarahoze bwikuba kabiri mu minsi 21.
OMS ivuga ko inkingo miliyoni 20 zatanzwe na Amerika zikazagabanywa ibihugu 49 ari intambwe nziza ndetse ziri mu nzira, ariko zidahagije ku buryo Afurika yakwizera ko ubwiyongere buzagabanuka mu buryo bworoshye, usaba ko ibihugu bifite inkingo bitaratanga byakwihutisha iyo gahunda.
Abarenga miliyoni 5.7 bamaze kwandura Covid-19 muri Afurika, mu gihe abarenga 147 bamaze kwicwa n’icyo cyorezo,, uretse ko imibare nyakuri y’uburyo iki cyorezo gihagaze ishobora kuba iri hejuru cyane y’itangazwa.
Tanzania igiye kwakira gari ya moshi ya mbere ikoresha amashanyarazi
Leta ya Tanzania yahaye amasezerano ikigo cya Hyundai Rotem afite agaciro ka miliyoni 296$, azatuma gishyira gari ya moshi zikoresha amashanyarazi mu mijyi itandukanye y’icyo gihugu.
Tanzania ifite gahunda yo kuvugurura imihanda yayo ya gari ya moshi, igasanwa ndetse ikanavugururwa ku buryo ikoresha amashanyarazi, ibizatuma gari ya moshi zihuta ku muvuduko wa kirometero 160 ku isaha (160km/h), zivuye kuwa kirometero 40 zigenderaho ku isaha (40km/h).
Byitezwe ko uyu mushinga uzatangira gushyirwa mu bikorwa mu mwaka wa 2024, ndetse ukazaba ubaye uwa mbere wa gari ya moshi zikoresha amashanyarazi, ariko ibikorwa byo kuvugurura inzira zazo bizakomeza mu myaka iri imbere, aho byagenewe ingengo y’imari ya miliyari 6.9$.
U Rwanda rwashyizwe mu bihugu byagejeje umuriro w’amashanyarazi ku baturage benshi.
Iyi Raporo yakozwe n’ibigo bitandukanye birimo Banki y’Isi, Ikigo Mpuzamahanga cyita ku Ngufu (IEA), Ishami ry’Umuryango w’Abibumbye rishinzwe ibarurishamibare, UNSD, iryita ku Buzima, OMS, ndetse n’Ikigo Mpuzamahanga cyita ku Ngufu z’imirasire, IRENA, hagamijwe kureba aho Isi igeze mu kugeza abaturage ku ntego ya 7 y’iterambere rirambye, SDG7, yo kugeza umuriro w’amashanyarazi ku batuye Isi bose bitarenze 2030.
U Rwanda rwashyizwe mu bihugu byabashije kugeza umuriro ku baturage benshi ugereranyije n’ubwiyongere bwabo buri mwaka, aho mu 2019 rwagejeje umuriro ku baturarwanda ku rugero rwa 38% ruvuye kuri 35% rwari rufite mu 2018.
Yagize iti “Hagati ya 2010 na 2019, kimwe cya kabiri cy’ibihugu 20 bifite umuriro w’amashanyarazi muke byabashije kuwongera buri mwaka ku rugero rurenze uruba ruteganyijwe ku Isi. Naho kuva mu 2017 kugeza mu 2019, ibihugu birimo u Rwanda, Uganda Tanzania, Liberia, Guinea-Bissau na Guinea byongereye umuriro ku rugero ruruta urw’ubwiyongere bw’abaturage.”
Kugeza ubu mu Rwanda abaturage bafite umuriro w’amashanyarazi bangana na 65%, muri bo 17,8% bakaba bakoresha umuriro ukomoka ku mirasire y’izuba.
U Rwanda rwihaye intego ko mu 2024, buri muturarwanda azaba ashobora gukoresha amashanyarazi yaba afatiye ku muyoboro mugari cyangwa izindi ngufu (amashanyarazi akomoka ku mirasire y’izuba, nyiramugengeri, gaz methane iri mu Kiyaga cya Kivu n’ibindi)
Mu kubigeraho, hashyizwe ingufu nyinshi mu gushyira mu bikorwa ingamba zigamije kongera umuriro nubwo zagiye zikomwa mu nkokora n’icyorezo cya Covid-19. Harimo ishyirwa mu bikorwa ry’imishinga yagutse izatuma igihugu kirushaho kwihaza mu mashyanyarazi.
Muri yo harimo uruganda rwa Hakan Peat to Power rugiye gutangira gutanga amashanyarazi akomoka kuri Nyiramugengeri ruherereye mu Murenge wa Mamba mu Karere ka Gisagara aho mu cyiciro cyarwo cya mbere ruzajya rutanga Megawati 40 ndetse biteganyijwe ko nirumara kuzura neza ruzajya rutanga Megawatt 70.
Hari kandi n’umushinga w’inganda zo ku rwego rw’Akarere zirimo urwa Rusumo ruhuriweho n’u Rwanda, Burundi na Tanzania, uzatanga Megawatt 80, u Rwanda rukabonaho Megawatt 27.
Umushinga wa Rusizi III nawo uri mu izatanga umuriro w’amashanyarazi, akaba ari umushinga u Rwanda ruhuriweho na Repubulika iharanira Demokarasi ya Congo n’u Burundi, ukazatanga Megawatt 200, u Rwanda rukazabonaho Megawatt 67.
Raporo ya Energy Progress Report yerekanye ko kandi u Rwanda rufite umushinga rwatangiye mu 2019, wo guha abaturage umuriro w’amashanyarazi akomoka ku mirasire y’izuba uzatwara miliyoni 45$.
Mu 2000 abari bafite umuriro w’amashanyarazi bari 2%, mu mwaka wa 2010 bageze ku 9%,muri uyu mwaka abagerwaho n’ amashanyarazi ni 65%. Uyu mwaka wa 2021 uzarangira bangana na 71%. Biteganyijwe ko bazaba ari 100% mu 2024.
Ibyo kumenya ku kibazo cy’iterabwoba muri Mozambique cyahagurukije u Rwanda.
Ni ikibazo cyashituye amahanga guhera muri Werurwe uyu mwaka, ubwo izo nyeshyamba ziyitiriye umutwe wa Al Shabab nubwo ntaho bihuriye, zagabaga ibitero mu Mujyi wa Palma zigahitana ubuzima bw’abasaga 12 bishwe bunyamaswa, mu gihe ibihumbi by’abaturage bavuye mu byabo.
Ingabo n’Abapolisi b’u Rwanda bagiye muri Mozambique mbere ho icyumweru ngo hagere iz’umuryango w’ibihugu byo mu Majyepfo ya Afurika (SADC) zo zitezweho kuhagera kuwa 15 Nyakanga 2021.
Inshingano ni ugufasha iza Mozambique guhashya ibikorwa by’iterabwoba n’ubugizi bwa nabi mu ntara ya Cabo Delgado.
Uyu mwanzuro ugezweho nyuma y’uruzinduko Perezida Filipe Nyusi yagiriye mu Rwanda muri Mata uyu mwaka, akaganira na Perezida Paul Kagame. Hari amakuru y’uko Nyusi akiva mu Rwanda, hari itsinda ry’abashinzwe umutekano b’u Rwanda bakoreye ingendo muri Cabo Delgado bashaka kumenya neza uko ikibazo giteye.
Igihugu gikungahaye ariko kimaze igihe mu bibazo
Mozambique ni igihugu giherereye mu Majyepfo ashyira Uburasirazuba bwa Afurika gifite ubuso bungana na kilometero kare 801.590 , gikubye u Rwanda inshuro 30.
Gituwe n’abasaga miliyoni 31 aho icyizere cyo kubaho kiri ku myaka 56. Umuturage wacyo umwe abarirwa amadolari 1200 ku mwaka, ni ukuvuga hafi miliyon 1,2 Frw.
Iki gihugu gihana imbibi n’ibindi bitandatu birimo na Tanzania mu Majyaruguru. Gikungahaye ku mutungo kamere urimo amabuye y’agaciro na gaz. Kuba ari igihugu gikora ku nyanja, bigiha amahirwe y’ubucuruzi bukorerwa mu Nyanja y’Abahinde.
Nubwo ari igihugu gifite umutungo, cyakunze guhura n’ibibazo by’umutekano na politiki guhera mu 1975 ubwo cyabonaga ubwigenge. Umutwe wa Renamo utavuga rumwe n’ishyaka Frelimo riri ku butegetsi wakunze gushoza intambara kenshi, gusa Leta ikihagararaho. Kuri ubu impande zombi ziri mu gahenge nyuma yo gusinya amasezerano y’amahoro mu 2019.
Nubwo umwanzi w’igihe kirekire Mozambique yamuciye intege, mu 2017 havutse undi ufite ingufu zidasanzwe. Mu ntara ya Cabo Delgado hadutse umutwe w’iterabwoba wiyise al shabab, nubwo nta mikoranire ufitanye na Al Shabab ya nyayo.
Uwo mutwe watangiye ari inyeshyamba zisanzwe ariko uko iminsi yicuma wagiye ugirana umubano n’imitwe y’iterabwoba mpuzamahanga nka IS yo muri Syria na Iraq.
Ibitero uwo mutwe wagiye ugaba mu Majyaruguru ya Mozambique, wagiye wica abaturage bunyamaswa, ubaciye imitwe nk’uko IS ibigenza. Kugeza muri Mata uyu mwaka, abaturage basaga 3000 bari bamaze kwicwa bunyamaswa mu gihe abasaga ibihumbi 800 bavuye mu byabo.
Umutwe wavutse mu burakari bw’abaturage
Uyu mutwe wakomotse ku burakari bw’abaturage bari bamaze igihe binubira guhezwa no kutitabwaho na Guverinoma, nubwo batuye mu gace kinjiriza Leta akayabo.
Intara ya Cabo Delgado iherereye mu bilometero 1600 uvuye mu Murwa Mukuru Maputo, ikagira ubuso bwa kilometero kare 82.625, bivuze ko ikubye gatatu ubuso bw’u Rwanda. Ni agace gatuwe n’abasaga miliyoni ebyiri.
Iyo ntara ikora kuri Tanzania, ikagira imijyi itatu ikomeye irimo Pemba, Montepuez na Mocimboa da Praia. Uyu wa nyuma ni nawo inyeshyamba zimaze umwaka zigaruriye ku buryo ingabo za Leta zananiwe kubatsimbura.
Kubera gaz nyinshi iboneka muri Cabo Delgado, sosiyete y’Abafaransa Total niyo yahawe ikiraka cyo kuyicukura mu mushinga uzwi nka Liquid Natural Gas (LNG). Ni wo mushinga nk’uwo ufite agaciro kanini muri Afurika kuko ubarirwa miliyari 60 z’amadolari.
Abaturage batangiye binubira ko amafaranga ava muri iyo mishinga ikomeye, atagarurwa mu bikorwa remezo n’iterambere muri Cabo Delgado, bagafata Leta nk’umukoloni ugamije kubanyunyuza gusa. Abarambiwe bafata intwaro.
Izo nyeshyamba ziyise al Shabab, ijambo ry’Icyarabu risobanura ‘abasore’. Nubwo biyita izina ry’umutwe w’iterabwoba usanzwe warayogoje amajyaruguru ya Afurika cyane cyane muri Somalia, ntaho bahuriye na mba.
Al Shabab yo muri Mozambique ifitanye umubano n’umutwe w’iterabwoba wa IS ukorera muri Iraq na Syria. Batangiye gukorana na IS mu 2019, kuva ubwo ufatwa nk’ishami ryayo ryo muri Afurika yo hagati, ryiswe Islamic State Central Africa Province (ISCAP).
Ubukana bwawo bwatangiye gushitura amahanga muri Werurwe uyu mwaka ubwo abasaga 12 bicwaga mu gitero cyagabwe mu Mujyi wa Palma. Mu bishwe harimo n’abanyamahanga bituma byinshi mu bikorwa by’amahanga muri ako gace bifunga imiryango harimo n’umushinga wa Total.
Kuki ingabo za Leta zitabaje amahanga ?
Inyeshyamba zayogoje Amajyaruguru ya Mozambique zikomeye cyane mu bijyanye n’ibikoresho ariko inzobere mu bya gisirikare zivuga ko zifite imyitozo ihagije cyane cyane mu mirwano ibera mu duce tw’imijyi dutuwe.
Ni urubyiruko kandi ruterwa akanyabugabo n’inyigisho z’amahame akaze y’idini ya Islam n’ubuhezanguni bigishwa n’indi mitwe y’iterabwoba ikomeye ku Isi.
Icyakora, igisirikare cya Mozambique nacyo kivugwaho intege nke haba mu bikoresho no mu bumenyi bwatuma babasha gusubiza inyuma inyeshyamba nk’izo, nubwo hari andi makuru avuga ko muri Cabo Delgado Leta itakunze koherezayo abasirikare bafite imyitozo ihagije.
Brigadier Ben Barry wo mu kigo International Institute for Strategic Studies (IISS), yigeze kubwira BBC ko ikindi kigora ingabo za Leta ari amayeri y’inyeshyamba za IS mu kurwanira ahantu hatuye abantu benshi nko mu mijyi, ari nabyo Al Shabab ya Mozambique yatangije mu duce nka Palma na Mocimboa da Praia.
Yagize ati “Kugira ngo utsinde mu ntambara yo mu mujyi bisaba ko ingabo za Guverinoma zigira imyitozo n’imiyoborere yo ku rwego rwo hejuru. Ibyo nibyo bigaragaza intege nke z’ingabo za Mozambique. Bafite ikibazo cyo kutabona abajyanama b’inzobere mu bya gisirikare ndetse n’ubushobozi bwo kurwanira mu kirere, intwaro zikomeye n’imodoka z’intambara.”
Guverinoma ya Mozambique imaze kubona ko yugarijwe, mu mpera z’umwaka ushize yahaye ikiraka abajyanama 200 mu bya gisirikare bo mu kigo kigenga cyo mu Burusiya, Wagner Group.
Iyo mikoranire yatangiye muri Nzeri 2020 nyuma yo guhabwa umugisha na Leta y’u Burusiya. Benshi mu bahawe icyo kiraka, bahoze mu mutwe udasanzwe w’ingabo z’u Burusiya.
Ubudahangarwa bari bazanye bwashize ubwo bagabwaho ibitero bitandukanye n’inyeshyamba zigahitana bamwe muri bo, biba ngombwa ko babivamo.
Muri Werurwe, igisirikare cya Amerika cyohereje itsinda ry’abasirikare bo mu ngabo zidasanzwe bajya gutoza abo muri Mozambique. Portugal nayo yohereje abasirikare bake bo gutoza ingabo za Leta.
Mu ntangiriro, ntabwo Leta ya Mozambique yifuzaga ingabo z’amahanga ku butaka bwayo ariko uko ikibazo cyarushagaho gukomera, byabaye ngombwa ko iva ku izima. Mu byo yatinyaga mbere, harimo kuba ubusugire bwayo bwavogerwa n’ishusho mbi bizayisigira mu mahanga.
Icyakora mu kwezi gushize ubwo igihugu cyizihizaga umunsi w’ubwigenge, Perezida Nyusi yavuze ko ingabo za SADC n’iz’ibihugu by’inshuti zizabafasha guhashya inyeshyamba, gusa yizeza ko nta kindi bazakora kirenze kubafasha kugarura umutekano muri Cabo Delgado.
Umunyamabanga Mukuru wa SADC, Stergomena Lawrence Tax, aherutse kuvuga ko ingabo zizajya muri Mozambique zizaba zifite inshingano zo kubungabunga amahiro n’umutekano, kurinda abaturage.
Kuwa Gatatu tariki 7 Nyakanga, Tax yandikiye Umunyamabanga Mukuru wa Loni, Antonio Guterres amumenyesha iby’ingabo za SADC zigiye gufasha iza Mozambique guhangana n’imitwe y’iterabwoba.
Tax yavuze ko izo ngabo zizatangira imirimo yazo tariki 15 Nyakanga zikahamara amezi atatu ashobora kongerwa bitewe n’uko ibintu bizaba byifashe.
Ntabwo umubare w’ingabo zizoherezwa n’ibihugu bya SADC bizabohereza biramenyekana, gusa muri Mata hari raporo y’impuguke z’uwo muryango yagiye hanze, igaragaza ko hakenewe ingabo 3000 zo kohereza muri Cabo Delgado.
Izo ngabo zizaba zifite inshingano zo gufasha Mozambique kurwanya iterabwoba n’ibikorwa by’ubuhezanguni muri iyo ntara.
Tariki 28 Kamena, Inama y’Abaminisitiri ya SADC yemeje ingengo y’imari ya miliyari 12 z’amadolari azakoreshwa n’Umutwe w’ingabo zidasanzwe z’uwo muryango muri Mozambique. Ayo mafaranga bavuze ko agomba kuboneka bitarenze tariki 9 Nyakanga 2021.
Raporo y’impuguke za SADC zabanje kujya gukora isesengura muri Cabo Delgado, yagaragaje ko kugira ngo Mozambique ibashe gutsinda intambara zisubirane umujyi wa Macimboa da Praia, bakeneye ibikoresho, ubutasi bukomeye n’ingabo zihagije.
Iyo raporo yavuze ko hakenewe ingabo zo mu mutwe udasanzwe zihangana n’ibitero by’inyeshyamba zinjirira mu nyanja y’Abahinde, ubwato bugendera munsi y’amazi, ingabo zirwanira mu kirere, kajugujugu esheshatu z’intambara, indege enye zitwara ibikoresho, ubwato bubiri bushinzwe gucunga na drones ebyiri z’ubutasi.
Ntabwo Mozambique iratangaza uburyo izo ngabo za SADC zizakorana n’izivuye mu bindi bihugu birimo u Rwanda rwamaze kohereza izarwo. Inshingano zihariye za buri ngabo nazo ntabwo zirashyirwa hanze .
Intambara irenze iy’amasasu
Kubera agace intara ya Cabo Delgado iherereyemo no kuba ikora ku nyanja, yakunze kuba icyambu cy’ubucuruzi bwa magendu burimo ibiyobyabwenge, icuruzwa ry’abantu n’ibindi birimo n’ingingo z’abantu.
Urugero, abantu bishwe muri Palma muri Werurwe uyu mwaka, bagiye bagaragara ingingo zabo zimwe zirimo n’imitwe nta yiriho, bigakekwa ko yagiye ijyanwa kugurishwa.
Kubera ko iyo ntara iri kure y’umurwa mukuru no kuba Leta itarakunze kuhitaho cyane, byagiye bituma ruswa iba nyinshi hagati y’abayobozi b’inzego z’ibanze n’abanyabyaha bakorera muri ako gace ari nabyo byorohereza inyeshyamba.
Icyakora hari abasesenguzi babona ikibazo cya Cabo Delgado nk’ikitazakemurwa n’intambara kurusha amayeri yo kwigarurira abaturage.
Tekiniki inyeshyamba zo muri Mozambique zikoresha zigaba ibitero, niyo ikoreshwa na IS yo kwica bunyamaswa abasivile. Ibyo bitandukanye n’amayeri nka Al Qaeda ikoresha yo kurobanura ikamenya abo yica n’abo itica kuko gukomera kwayo gushingira ku mubano mwiza n’abaturage b’agace yagezemo.
Ikigaragaza ko nta mpuhwe inyeshyamba za Mozambique zifitiye abaturage, ni ubugome bakoresha mu kubica kugeza nk’aho mu gitero cyo muri Werurwe, bishe umwana w’imyaka 11 bakamwicira mu maso ya nyina.
BBC yatangaje ko byakorohera Leta kumvisha abaturage ububi bw’uwo mutwe ariko ikabijyanisha no kubaha ibyo basabaga ubwo batangiraga kwivumbura. Ibyo abatuye Cabo Delgado basabaga ni uguhabwa ibikorwa ibikorwa by’iterambere nk’amashuri, imihanda, imirimo n’ibindi bituma babona ko bitaweho.
Ibyo ngo bizatuma bagarukira Leta. Urugero rutangwa ni urwo mu 2007 ubwo umutwe wa Al Qaeda wakoraga amakosa utera ubwoba abaturage b’aba-Sunni mu ntara ya Anbar muri Iraq.
Icyo gihe abagabo bo muri ako gace batangiye gutotezwa n’inyeshyamba, baba bakoze amakosa yoroheje nko kunywa itabi, bagacibwa intoki. Byarakaje abaturage, byorohera ingabo za Leta zibifashijwemo n’igisirikare cya Amerika kwigarurira imitima y’abaturage.
Byatumye abaturage bahindukirana al Qaeda barayamagana, aho umusirikare wayo anyuze bagatunga agatoki ku buryo uwo mutwe watsinsuwe mu buryo bworoshye.
Huye: Miliyoni 98 Frw zimaze gucibwa abarenze ku mabwiriza yo kwirinda Covid-19.
Umuyobozi w’Akarere ka Huye, Sebutege Ange, yavuze ko muri rusange abanye-Huye bubahiriza amabwiriza yashyizweho yo kwirinda Covid-19 ariko hari abagiye bafatwa bayarenzeho, bahabwa ibihano. Bose hamwe bamaze gucibwa amande agera kuri miliyoni 98 Frw.
Ati “Kuva Covid-19 yagera mu Rwanda abarenze ku mabwiriza bamaze gucibwa amande angana n’amafaranga miliyoni 98 Frw. Ayo ni amafaranga baba bakwiye gukoresha mu bibateza imbere ariko kubera kutubahiriza amabwiriza, ibihano bigomba kubaho.”
Sebutege yavuze ko ikigamijwe atari uguhana ahubwo ari ugukangurira abantu kwirinda icyorezo no kubibutsa ko icya mbere ari ukugira ubuzima bwiza.
Yavuze ko kugeza kuri uyu wa Gatatu imibare igaragaza ko abafite ubwandu bwa Covid-19 mu Karere ka Huye ari abantu 127 naho abo imaze guhitana ari 19.
Abahanwe ni abafatiwe mu makosa arimo gufungura utubari, gucururiza inzoga muri restaurant bakazihindura utubari, gutinda gutaha ku masaha yagenwe, kwambara nabi agapfukamunwa, gukora ibirori bitemewe, guhindura ingo utubari n’andi.
Sebutege yongeye gusaba abaturage gushyira mu bikorwa amabwiriza yo kwirinda icyo cyorezo kuko ari yo ntwaro yonyine ihari muri iki gihe yo kugitsinda.
Kuri ubu mu Karere ka Huye Abajyanama b’Ubuzima bari gusura ingo zose bareba niba hari ufite ibimenyetso bya Covid-19 kugira ngo yisuzumishe amemye uko ahagaze.
Hafashwe umwanzuro ko urugo rubonetsemo uwanduye, abarubamo bose basabwa kwishyira mu kato kugeza igihe bisuzumishirije.
Abarwariye mu ngo basabwe gukomeza gukurikiza amabwiriza bahawe na muganga, ubuyobozi bubizeza ko abafite ubushobozi budahagije bwo kubaho buzajya bubunganira.
Abaturage bo mu Karere ka Huye babwiye IGIHE ko biyemeje gufatanya n’ubuyoboz guhashya Covid-19 kuko ari icyorezo cyica kandi io hafashwe ingamba zibagiraho ingaruka mbi.
Mukamana Chantal ati “Twabigize ibyacu kuko iki cyorezo gikomeje kwica abantu benshi. Ubu ntitugikora buri munsi kubera ingamba zafashwe kandi nkatwe ducuruuza tubihomberamo. Icyo tugomba gukora ni ugukomeza kubabiriza amabwiriza kugira ngo dutsinde Covid-19 noneho ubuzima bwongere gukomeza nk’uko byari bisanzwe mbere.”
Kugeza ubu Umurenge wa Tumba mu Karere ka Huye ni wo ufite abanduye Covid-19 kuko mu bagera ku 127 abagera kuri 70 ari abawutuyemo.
Huye: Abakobwa babiri bacucuye umugabo bamusindishije.
Abafashwe ni umukobwa w’imyaka 24, uwa 21 n’umusore w’imyaka 27 bafashwe nyuma yo gucyekwaho kwiba amafaranga y’u Rwanda ibihumbi 300.000 kuri telefoni umugabo w’imyaka 40.
Umuvugizi wa Polisi mu Ntara y’Amajyepfo, SP Theobald Kanamugire, yavuze ko abo bantu bacyekwaho icyaha cy’ubujura Polisi yabafashe biturutse ku bufatanye n’abaturage.
Ati“Tariki ya 24 Kamena [uwo mugabo] yagiye mu kabari kakoraga mu buryo butemewe kuko utubari tutemewe muri iki gihe cya COVID-19. Yasanzemo bariya bakobwa babiri basanzwe bagakoramo yaka inzoga zidasembuye ariko bo bamuha inzoga yitwa Bazooka Coffee bamubwira ko idasindisha akomeje kuyinywa aza gusinda.”
SP Kanamugire akomeza avuga ko uwo mugabo amaze gusinda abakobwa bamusabye kwishyura ababwira ko amafaranga ari kuri telefoni mu gihe ari kubishyura umwe abona umubare w’ibanga batangira kumwiba amafaranga yari ariho.
Ati “Yabanje kumwiba telefoni kuko yari yamaze kumenya umubare w’ibanga, yibyeho ibihumbi 50 Frw ahita aha wa mubare w’ibanga mugenzi we nawe akuraho ibihumbi 15 Frw.”
Muri iryo joro haje umusore agiye kunywera muri ako kabari nawe ahabwa umubare w’ibanga. Yahise amwiba kuri iyo telefoni ibihumbi 160. Abakekwa bavuga ko amafaranga bavanye kuri telefoni ari ibihumbi 264.500 Frw mu gihe nyirayo we avuga ko hariho ibihumbi 300.”
SP Kanamugire yavuze ko muri iryo joro yahise yimuka ajya kunywera mu kandi kabari.
Nyuma mu gitondo tariki ya 25 Kamena uwo mugabo akimara kubona ko yibwe amafaranga ye yahise ajya gutanga amakuru kuri Polisi, ba bantu bamaze kumenya ko yabivuze bahita batoroka ariko Polisi ikomeza kubashakisha ifatanyije n’abaturage bafatwa ku mugoroba wo kuri uyu wa Kabiri tariki ya 06 Nyakanga.
Umuvugizi wa Polisi mu Ntara y’Amajyepfo yaburiye abararikira iby’abandi bakabitwara bakoresheje uburyo ubwo aribwo bwose.
Ati “Abantu bazi ko bashinzwe kwakira umuntu bakamuha serivisi nk’uko bikwiye bo bagahitamo no kumwambura ibye bibwira ko ahari uwo babikoreye atabimenya bashatse babicikaho burundu kuko ntibizabahira. Abantu bakwiye gukora bagashaka ibyabo mu mucyo batambuye cyangwa ngo bararikire iby’abandi.”
Yanibukije kandi abantu ko amabwiriza yo kurwanya Covid-19 agomba kubahirizwa na buri wese harimo no kumenya ko utabari dufunze. Nzabarushimana akabari ke karafungwa acibwe n’amande kuko yarenze ku mabwiriza yo kwirinda COVID-19.Ni mugihe aba batatu bafashwe bashyikirizwa Urwego rw’Igihugu rw’ubugenzacyaha (RIB) rukorera kuri Sitasiyo ya Polisi ya Huye.
Itegeko nº68/2018 ryo ku wa 30/08/2018 riteganya ibyaha n’ibihano muri rusange Ingingo ya 166 ivuga ko Umuntu wese uhamijwe n’urukiko icyaha cyo kwiba, ahanishwa igifungo kitari munsi y’umwaka umwe (1) ariko kitarenze imyaka ibiri (2) ,ihazabu y’amafaranga y’u Rwanda atari munsi ya miliyoni imwe (1.000.000 FRW) ariko atarenze miliyoni ebyiri (2.000.000 FRW), imirimo y’inyungu rusange mu gihe cy’amezi atandatu (6) cyangwa kimwe gusa muri ibyo bihano.
Polisi y’u Rwanda ikorera mu Karere ka Huye mu Murenge wa Huye ku bufatanye n’abaturage bafashe abantu batatu bari bamaze ibyumweru bibiri bashakishwa bacyekwaho kwiba umuturage amafaranga nyuma yo kumusindisha.
Tariki 08 Nyakanga ni umunsi w’ijana na mirongo cyenda mu minsi igize umwaka, hasigaye iminsi ijana na mirongo irindwi n’umunani.
Dore bimwe mu byaranze uyu munsi
1099: Mu ntambara ya mbere y’amadini, izwi nka Crusade ingaboz’ Abakirisitu bagera ku bihumbi cumi na bitanu bakoze imyigaragambyo yo kwiyicisha inzara hafi ya Yeruzalemu, biturutse ku Bayisilamu bari babagose.
1497: Umushakashatsi Vasco da Gama, ukomoka mu gihugu cya Portugal yatangiye urugendo rwo kwerekaza mu gihugu cy’u Buhinde.
1775: Hashyizwe umukono ku masezerano yiswe Olive Branch Petition hagati y’intumwa zari zihagarariye Leta cumi n’eshatu zakoze bwa mbere Leta Zunze Ubumwe z’Amerika.
1776:Mu rukurikirane rwa Leta ya Philadelphia na Pennsylvania, zatangaje ku mugaragaro ubwigenge bwazo, havuzwa inzogera yiswe iy’ubwigenge( Liberty Bell)
1889: Hatangiye gusohoka ikinyamakuru cyo muri Leta Zunze Ubumwe z’Amerika cyitwa Wall Street Journal.
1948: Igisirikare cyirwanira mu kirere cya Leta Zunze Ubumwe z’Amerika (United States Air Force), cyatangiye kwakira abasirikare b’igitsinagore, muri gahunda yiswe Women in the Air Force(WAF).
1970: Perezida Richard Nixon, yatangarije congres y’Amerika, ubutumwa budasanzwe bwageneraga uburenganzira budasanzwe abaturage kavukire ba Leta Zunze Ubumwe z’Amerika.
1982:I Dujail, mu Majyaruguru y’umurwa mukuru Bagdad hakozwe igikorwa cyo gushaka kwivugana Perezida Saddam Hussein, wayoboraga igihugu cya Irak.
1997: NATO (North Atlantic Treaty Organization) yasabye igihugu cya Czech Republic, Hungary, na Poland kwinjira muri uyu muryango mu masezerano yagombaga gukorwa mu mwaka w’1999.
1999: Bwa nyuma, muri Leta ya Florida hatanzwe igihano cy’urupfu hifashishijwe intebe y’amashanyarazi(electric chair).
Bamwe mu bavutse uyu munsi
1895: Igor Tamm, umuhanga mu bugenge ukomoka mu gihugu cy’Uburusiya, akaba yarabiherewe n’igihembo cyitiriwe Nobel.
1908: Nelson A. Rockefeller, Visi Perezida wa 41 wa Leta Zunze Ubumwe za Amerika.
Abakuriye inzego z’ubutasi bwa gisirikare mu Karere k’Ibiyaga Bigari bemeranyije guhashya iterabwoba.
Iyi nama yabaye ku nshuro yayo ya Kane, yibanze ku nsanganyamatsiko yo “Kurwanyiriza hamwe imitwe yitwaje intwaro”; yitabiriwe n’u Rwanda, u Burundi, Tanzania, Uganda na Repubulika Iharanira Demokarasi ya Congo.
Mashariki TV yatangaje ko abayitabiriye bashimye intambwe imaze guterwa mu kugarura umutekano mu Karere, bashimangira ko icyabahuje ari ukurushaho kuwubungabunga barwanya imitwe yitwaje intwaro by’umwihariko ikorera mu Burasirazuba bwa RDC.
Uburasirazuba bwa RDC bufatwa nk’indiri y’imitwe yitwaje intwaro ihungabanya umutekano mu Karere k’Ibiyaga Bigari, dore ko habarurwa irenga 120 mu mashyamba y’ako gace. Iyo irimo irwanya Leta y’u Rwanda, iya RDC, iy’u Burundi, iya Uganda n’iya RDC.
Umuyobozi ushinzwe Iperereza mu Burundi, Habarurema Ildephonse, yatangaje ko iyo nama yize ku bufatanye bw’ibihugu mu guhashya iyo mitwe kandi abayitabiriye babyemeranyijeho.
Ati “Iyi nama ibaye ku nshuro ya Kane yashyizweho kugira ngo ahanini ishobore gukurikirana no gukora ibikorwa bitari ibya gisirikari kugira ngo ibikorwa nyir’izina byo kurwanya iyo mitwe bishoboke; [..] abashinzwe inzego z’ubutasi n’iperereza mu gisirikari no mu gihugu bashobore kwemeza icyo nakwita nk’urupapuro ngenderwaho rw’ibizakorwa mu kurwanya iyo mitwe; n’ibizakurikiraho kugira ngo bashobore kuyica muri aka Karere.”
Muri iyo nama hemejwe gahunda y’ibizakorwa mu myaka ibiri iri imbere, hakazakurikiraho ishyirwaho ry’itsinda rishinzwe gukurikirana ibikorwa nyir’izina byo guhashya iyo mitwe rizakorera mu Mujyi wa Goma uri mu Burasirazuba bwa RDC.
Mushikiwabo yihanganishije Abanye-Haïti ku bwa Perezida Jovenel wishwe.
Mu butumwa yanyujije kuri Twitter, Mushikiwabo yamaganye ubwo bugizi bwa nabi.
Yanditse ati “Nyuma y’itangazwa ry’ubwicanyi bwakorewe Perezida Jovenel Moïse, namaganye nivuye inyuma iki gikorwa cy’ubugizi bwa nabi kandi nihanganishije abavandimwe be n’Abanye-Haïti bose. Muri ibi bihe bigoye, OIF yifatanyije na Haïti cyane kurusha ikindi gihe.”
Perezida Jovenel wayoboraga Haïti kuva mu 2016 yiciwe mu rugo rwe arashwe. Minisitiri w’Intebe w’agateganyo wa Haïti, Dr Claude Joseph, yatangaje ko ahagana saa Saba z’ijoro ryo ku wa 6 Nyakanga, itsinda ry’abantu bataramenyekana barimo abavuga Icyesipanyolo bateye urugo rwa Perezida baramukomeretsa bimuviramo urupfu, n’umugore we, Martine Moïse akomeretswa n’isasu ariko ari kwitabwaho.
Abantu 27 baguye mu myigaragambyo yamagana Ingoma ya Cyami muri Eswatini.
Kuri uyu wa Gatatu ni bwo Minisitiri w’Ubucuruzi Manqoba Khumalo, yatangarije Ibiro Ntaramakuru by’Abafaransa, AFP, ko mu cyumweru gishize abantu 27 baguye mu myigaragambyo y’abasaba impinduka yaberaga muri icyo gihugu giherereye muri Afurika y’Amajyepfo.
Minisitiri Manqoba Khumalo yagize ati “Ni byo, ku bw’amahirwe make abantu 27 babuze ubuzima.”
Khumalo yahise yisegura avuga ko bagombaga gukoresha ingufu z’umurengera kugira ngo babashe guhagarika iyo myigaragambyo.
Ati “Ntibyari byagambiriwe ariko uburyo imyigaragambyo yabagamo byabaye ngombwa ko hakoreshwa ingufu kuko hanabayemo kurasana bigatuma haboneka inkomere.”
Khumalo yavuze ko urugomo rwinshi rwabaye hagati yo ku wa Mbere no ku wa Kane mu cyumweru gishize ndetse abaturage bamwe umuriro ukabasanga mu nyubako zatwitswe.
Abigaragambya bakomeje gusaba impinduka muri Eswatini, icyakora iyi leta yamaze kohereza imitwe y’ingabo kugira ngo ifashe abapolisi guhosha iyi myigaragambyo ikomeje kugenda ifata indi ntera.
Iki gihugu cyahoze cyitwa Swaziland, ntigikora ku nyanja gifite abaturage bangana na miliyoni 1.3 kikaba giherereye hagati ya Afurika y’Epfo na Mozambique.
Huye: Abaturage bazajya bavoma amazi bifashishije ikarita imeze nka Tap & Go.
Iryo koranabuhanga ryo kuvoma amazi rikoresha imashini zitwa ‘AQtap Water Dispenser Machine’, ryamaze kugeza mu Mudugudu wa Sekera mu Kagari ka Kabatwa mu Murenge wa Kigoma.
Abaturage bagera kuri 564 bo muri uwo mudugudu bose bafite ikarita yo kuvoma. Iyo karita iba iriho amafaranga noneho nyirayo akayirambika ahabugenewe ku mashini, agakanda amazi akaza, icyo avomesha cyamara kuzura akongera gukanda kugira ngo amazi ahagarare.
Iyo karita buri muturage ayihabwa ku buntu agashyirirwaho amafaranga ashaka bijyanye n’ubushobozi bwe. Litiro imwe igura 0,4 Frw naho ijerekani ya litiro 20 igura 8 Frw.
Umuyobozi w’umudugudu wa Sekera, Butorano Wellars, yabwiye IGIHE ko ari we ufasha abaturage gushyira amafaranga ku makarita yabo bavomeraho.
Ati “Umuturage aba afite agakarita ke akaza isaha ku isaha agashyira mu mashini ikaka, agakanda ahabugenewe amazi akaza akavoma. Amazi ashaka iyo amaze kugeramo, arongera agakanda akarekera aho kuza. Iyo amafaranga ashize ku ikarita, araza tukamwongereraho andi kuko dufite ikarita yindi iyabashyiriraho.”
Bamwe mu baturage bo muri uwo mudugudu bishimira ko begerejwe amazi meza kandi bahabwa n’ikoranabuhanga ryo kuyavoma igihe bashakiye badategereje ubavomera, nk’uko bigenda ku yandi mavomo.
Mukamuvara ati “Bataratwegereza amazi nari mfite ikibazo cyane kuko ntari ngifite intege zizamuka kuri Nyamugari ku iriba riri mu kabande. Mbere nanduranyaga n’abana mbabaza impamvu batagiye kuzana amazi ariko ubu igihe cyose dushakiye turaza tukavoma kuko ari hafi yacu.”
Imashini itanga ayo mazi ikoresha amashanyarazi. Kuri ubu bifashisha amashanyarazi akomoka ku zuba kuko akomoka ku muyoboro mugari atarahagezwa.
Abo baturage bishimira ko kuvoma bakoresheje ikarita bibafasha no guteganya hakiri kare amafaranga bazakoresha kugira ngo babone amazi.
Sibomana Aphrodis ati “Mu bintu byari bitugoye ni ukubona amazi meza hafi yacu. Ubu buri wese abasha guteganya amafaranga azakoresha mu kuvoma amazi meza hakiri kare, ni ibintu twishimira kandi n’igiciro baduheraho ni cyiza kuko ijerekani imwe tuyishyura 8 Frw.”
Bemeza kandi ko isuku mu ngo zabo yiyongereye kuko bafite amazi, bitandukanye na mbere ubwo bajyaga kuyavoma mu kabande bakoresheje igihe kigera ku isaha imwe.
Niyonsaba Francine ati “Mu rugo tugira isuku kuko amazi tuyafite hafi. No muri ibi bihe bya Covid-19, tugira isuku cyane cyane dukaraba intoki kugira ngo hatagira uwanduza abandi.”
Umuyobozi w’Akarere ka Huye, Sebutege Ange, avuga ko ubwo buryo bw’ikoranabuhanga bwatangiriye mu Murenge wa Kigoma ariko bateganya no kubugeza ahandi.
Ati “Iki ni icyiciro cy’ibanze, turakomeza gukurikirana uko bifasha abaturage, nyuma bikazagenda bigezwa n’ahandi.”
Yashimiye abaturage uruhare bagize mu kugira ngo ayo mazi abagereho kuko batanze umuganda mu gucukura aho umuyoboro uzanyura, abasaba kuyafata neza.
Ati “Abaturage turabashimira uruhare rwabo mu kubaka umuyoboro. Turabasaba kuwufata neza, bakirinda icyatuma cyose iki gikorwa kitaramba, bakarangwa kandi n’isuku kuko ni isoko y’ubuzima bwiza.”
Iryo koranabuhanga mu kuvoma amazi ryashyizweho mu mushinga mugari w’umuyoboro w’amazi wa kilometero 19,7 watwaye arenga miliyoni 205 Frw.
Akarere ka Huye katanze arenga miliyoni 143 Frw naho World Vision isanzwe ari umufatanyabikorwa wako itanga miliyoni 61 Frw.
Uwo muyoboro ugeza amazi ku baturage 7.943 babarizwa mu midugudu 19 no ku bigo bitatu by’amashuri.
Uwo muyoboro w’amazi ni kimwe mu bikorwa abaturage bavuga ko bishimiye mu kwizihiza ku nshuro ya 27 isabukuru yo kwibohora k’u Rwanda.
Dore impamvu ukwiye kwita ku nshuti yawe magara.
Abantu b’inshuti magara kandi usanga bakunda kwitana utuzina tw’utubyiniriro baziranyeho, cyangwa se ugasanga bakunda guhana impano zitandukanye.
Ikigo cyo muri Leta Zunze Ubumwe za Amerika gikora ibikorwa n’ubushakashatsi ku buvuzi, ‘Mayo Clinic’, kivuga ko inshuti magara zifasha abazifite guca mu bibazo by’ihungabana nka gatanya, uburwayi bukomeye, gutakaza akazi cyangwa kubura uwo umuntu akunda.
Ubu bushakashatsi kandi buvuga ko “Inshuti itera umuntu imbaraga zo guhindura cyangwa se kwigobotora ubuzima bushaririye n’imico mibi aba ari gucamo, nko kumufasha kugabanya cyangwa kureka kunywa ibisindisha mu gihe byamaze kumuhindura imbata, ndetse inshuti nk’iyo ntinanirwa kukubyutsa igihe cyose uguye.”
Urubuga Well+Good rutangaza ko abahanga mu bumenyi bw’imitekerereze ya muntu bahamya ko kugira inshuti magara ari ikintu cy’ingenzi mu buzima ndetse ko kubona cyangwa kugira umuntu inshuti yawe magara atari ikintu cyoroshye.
Dr. Marisa Franco ufite impamyabumenyi y’ikirenga mu bijyanye n’imitekerereze ya muntu n’ubuzima bwo mu mutwe, akanaba inzobere mu mibanire hagati y’inshuti, avuga ko kugira nibura inshuti imwe, yaba isanzwe cyangwa magara, bigufasha kurwanya ubwigunge no guhora wumva uri wenyine.
Yagize ati “Kugira inshuti magara nziza bishobora kuba ingirakamaro ku buzima bwo mu mutwe ndetse no kugira inshuti zifite imitekerereze itandukanye na byo bishobora kugira inyungu.”
Akomeza avuga ko akunze kubazwa umubare w’inshuti umuntu yagakwiye kuba afite, ariko ashimangira ko atari cyo cy’ingenzi cyane ahubwo imyitwarire yazo ari cyo gihebuje ibindi kuba ingenzi, ku buryo n’iyo yaba inshuti imwe ariko nzima byakugirira akamaro.
Mu gitabo ‘Best Friend Forever’ cya Dr. Marisa Franco, avuga ko umuntu w’inshuti magara ari uwo mubasha kuganira mu buryo bworoshye bitagoranye, uwo mufitanye ubwumvane bwisumbuye ndetse munabasha kubwizanya ukuri.
Ese umukunzi wawe yakubera inshuti magara?
Dr. Franco avuga ko inshuti magara ya nyayo ari imwe izaza isubiza icyo abantu bakunze kwibaza kigira kiti “Ni inde uzaba uhari igihe cyose mukeneye?”
Avuga ko inshuti zo mu kazi, izo musohokana, izikugira inama zose ari ingenzi ariko by’umwihariko ya nshuti wiyambaza mu gihe bigukomeranye ari yo ya nyayo.
Ubushakashatsi bugaragaza ko iyo umukunzi wawe ari inshuti magara yawe bituma ibyishimo byawe mu rukundo byikuba kabiri kurusha uko byamera umukunzi wawe aramutse atari inshuti magara yawe, nk’uko bishimangirwa na Dr. Franco, nubwo anavuga ko bidasobanuye ko umukunzi wawe ari yo nshuti yonyine ugomba kugira.
Kuri iyi ngingo kandi, Dr. Irene Levine na we ufite Impamyabumenyi y’Ikirenga mu by’ubuzima bwo mu mutwe n’imitekerereze ya muntu, avuga ko kugira umukunzi wawe wenyine nk’inshuti magara bidahagije kuko hari ibintu uba ushobora kuganiriza inshuti zawe zindi ariko bitakorohera kuganiriza umukunzi wawe.
Philippines: Duterte arifuza umwanya wa Visi Perezida avuye kuwa Perezida.
Duterte w’imyaka 76 yavuze ko hari ibyo atabashije gukora mu myaka itanu amaze ayoboye Philippines, bityo ko byaba byiza abaye Visi Perezida akabirangiza.
Itegeko Nshinga rya Philippines ntabwo ryemerera Perezida kuyobora manda zirenze imwe.
Mu nama yagiranye n’abayobozi b’amashyaka ya Politiki kuri uyu wa Gatatu, Duterte yavuze ko yakozwe ku mutima n’amarangamutima abaturage bamugaragarije, bamwereka ko bakimukunze.
Yagize ati “Icyifuzo cyo kuba nakwiyamamariza umwanya wa Visi Perezida, nanjye ndagishyigikiye. Ndi kubitekerezaho.”
Bamwe mu batavuga rumwe na Duterte bagize impungenge kuri icyo cyifuzo cye kuko Visi Perezida ari we uhabwa inshingano za Perezida iyo Perezida watowe apfuye cyangwa atakibasha kuzuza inshingano ze.
Bavuga ko biramutse bibayeho, byaba bihabanye n’Itegeko Nshinga igihugu kigenderaho.
Nubwo ubutegetsi bwe bwazanye inkundura yo guhiga bukware abakekwaho gucuruza ibiyobyabwenge harimo no kubarasa, ibyegeranyo bitandukanye bigaragaza ko Duterte agikunzwe n’abaturage.
CNN yatangaje ko Duterte ashobora kwiyamamariza kuba Visi Perezida umwaka utaha kugira ngo yirinde kuba yakurikiranwa n’inkiko kuko byagiye biba ku bamubanjirije.
Duterte yavuze ko mu gihe yagira ibyago ubaye Perezida ntabe ari inshuti ye, kuba Visi Perezida kwe ntacyo byaba bimumariye.
Rutsiro: Umugabo yishe mugenzi we amukubise agafuni.
bi byabaye ahagana saa Mbili z’igitondo cyo kuri uyu wa Gatanu, tariki ya 9 Nyakanga 2021.
Abaturage babibonye bavuze ko uwo mugabo w’imyaka 30 yakubise agafuni mu mutwe uwitwa Semajeri Théoneste w’imyaka 47, ahita apfa.
Umunyamabanga Nshingwabikorwa w’Umurenge wa Kivumu, Nkusi Pontien, yavuze ko uwabikoze asa naho afite ikibazo cy’uburwayi bwo mu mutwe.
Ati “Ntituramenya icyo yamuhoye kubera ko umuturage witwa Nshimiyimana Javan avuga ko yamubonye yiruka inyuma ya nyakwigendera afite ifuni akayimukubita mu mutwe, akagwa hasi ndetse agakomeza kuyimukubita kugeza apfuye.’’
Yakomeje avuga ko bageze aho yamwiciye bagasanga ukekwa ahagaze hejuru y’imodoka afite ifuni yakoresheje amwica. Yavuze yaje kumanuka arafatwa nyuma yo kubona akikijwe n’abaturage benshi ndetse na Polisi.
Nkusi yavuze ko uwakoze icyaha acyemera ndetse akavuga ko yamwishe amuhoye ubusa.
Ati “Urebye uko ameze, asa n’aho afite ikibazo cy’uburwayi bwo mu mutwe cyangwa akaba akoresha ibiyobyabwenge. Kuri yafashwe afungirwa kuri Sitasiyo ya RIB ya Kivumu.’’
Umurambo wa nyakwigendera wajyanywe ku Bitaro bya Murunda gukorerwa isuzuma mbere y’uko ushyingurwa.
Ntawe uzavutswa amahirwe kuko arwaye Covid-19! Imyiteguro y’ibizamini bya leta byatwaye arenga miliyari 12 Frw.
Ni ibitangazwa mu gihe kuva ku wa Mbere, tariki 12 kugeza ku wa 14 Nyakanga 2021, aribwo hazakorwa ibizamini bya leta ku basoza amashuri abanza. Abo mu Cyiciro rusange n’abasoza Ayisumbuye bazakora ibizamini ku wa 20-30 Nyakanga 2021.
Mu kiganiro n’abanyamakuru cyo kuri uyu wa Gatanu, tariki 9 Nyakanga 2021, Umuyobozi Mukuru wa NESA, Dr Bahati Bernard, yavuze ko imyiteguro irimbanyije ku ruhande rw’abanyeshuri n’ahazakorerwa ibizamini muri rusange.
Yakomeje agira ati “Ibikoresho nkenerwa nabyo byarateguwe ku buryo ubu imodoka zijyana ibikoresho bikenerwa n’ibizamini ubwabyo ziri mu nzira zibishyikiriza buri turere. Guhera ejo ibizamini bizatangira kugezwa mu bigo aho abanyeshuri bakorera.’’
Dr Bahati avuga ko abanyeshuri bagiye gukora ibizamini by’umwihariko harimo abazabikora barwaye Covid-19, cyangwa bakaba bakora bataha iwabo mu gihe baba bari mu kato cyangwa baranduye iki cyorezo.
Ati “Turateganya ko dushobora kugira abanyeshuri bashobora kuba barwaye mu gihe cyo gukora ibizamini, icyo twakwizeza Abanyarwanda ni uko nta muntu uzavutswa amahirwe yo gukora ikizamini kubera ko yarwaye Covid-19.”
NESA itangaza ko umwaka ushize yo ibijyanye n’imyiteguro n’ibihe byo gukora ibizamini bya leta hakoreshejwe ingengo y’imari iri hagati ya miliyari 10 Frw na 11 Frw mu gihe kuri ubu ibarirwa hagati ya miliyari 12 Frw na miliyari 13 Frw.
Muri rusange abanyeshuri 452.053 ni bo bazakora ibizamini bisoza ibyiciro bitandukanye by’amashuri abanza n’ayisumbuye guhera muri Kamena uyu mwaka.
NESA igaragaza ko ikijyanye n’ahantu hazakorerwa ibizamini hiyongereye by’umwihariko nko mu mashuri abanza, ahazakorerwa [sites] ari 1021 mu gihe mu 2019, hari ahantu hagera kuri 980.
Ibi byatewe no kuba hari ibyumba by’amashuri bishya byubatswe ndetse binajyana no kuba hagomba kubahirizwa amabwiriza yo kwirinda ikwirakwira rya Covid-19, abanyeshuri bahana intera.
Gare na Guest House bya Kirehe byashyizwe ku isoko bibura abaguzi.
Kuva muri Gicurasi 2019 Akarere ka Kirehe kashyize ku isoko ibikorwaremezo kubatse kugira ngo bizamure iterambere ryako mu rwego rwo guha umwanya abikorera no kubegurira ibikorwa bimwe na bimwe.
Mu byashyizwe ku isoko harimo gare yari igiye kwegurirwa abikorera na Guest House y’Akarere ka Kirehe isanzwe yifashishwa mu kwakira inama zikomeye zikaberamo, ikanagira amacumbi.
Umuyobozi w’Akarere ka Kirehe, Muzungu Gérard, avuga ko kuva bashyize ku isoko ibi bikorwa mu 2019, Guest House yabonye abifuza kuyegukana mu gihe gare yo yabuze abayigura.
Ati “Gare ntitwabonye abayipiganirwa ariko Guest House yo turi mu biganiro by’ubufatanye n’abikorera bo mu Karere kacu kugira ngo bazagiremo imigabane myinshi Akarere gasigarane mike. Turacyari muri iyi nzira, hari ibiganiro dukora n’inzego zitandukanye zirimo Minicom, Minecofin, LODA n’intara kugira ngo icyo gikorwa kizagende neza.”
Muzungu yavuze ko kuri ubu ibiganiro bigeze kure kandi biri kugenda neza ahamya ko mu gihe cya vuba bazaba bamaze kwemeranya bagatangira imikoranire.
Abikorera bifuza kugura iyi Guest House bakayubaka mu buryo bugezweho igahinduka hotel nziza kuko muri aka Karere nta hotel ikomeye ihabarizwa.
Akarere ka Kirehe kafashe icyemezo cyo gushyira ku isoko ibi bikorwaremezo kugira ngo gahe umwanya abikorera, amafaranga azavamo azashyirwa mu bindi bikorwa by’iterambere rusange ry’abaturage.
Abagabo barenga 7000 bakorewe ihohoterwa ririmo irishingiye ku gitsina mu myaka ine.
Ni icyemezo ahanini gifitanye isano n’umuco w’igihugu aho umuntu yumva ko kuba umugabo yavuga ko yakubiswe n’umugore we cyangwa agakorerwa ibindi bikorwa bibabaza umubiri we byabaga ari nk’ikinegu muri rubanda; ko yafatwa nk’udashoboye cyangwa inganzwa.
Mu muco wa Kinyarwanda, umugabo afatwa nk’umunyembaraga, utunga urugo, urubirira icyuya kandi akaba wa muntu wirwanaho, ufatwa nk’inkingi mwikorezi mu muryango.
Ibi bituma rero abakorewe ihohoterwa baceceka nubwo hari bake batobora bakavuga iby’uwo musaraba bahuriye na wo mu rushako cyangwa ahandi babarizwa muri sosiyete bitewe n’icyiciro barimo.
Nubwo imibare ishobora kuba mito ugereranyije n’ukuri kw’ibibera iyo mu bikari, hari ibigaragaza ko abagabo na bo bakorerwa ihohoterwa ndetse bikagera no ku rishingiye ku gitsina.
Raporo ngarukamwaka y’Ikigo cy’Igihugu cy’Ibarurishamibare, NISR, yo mu 2020, yerekanye ko hagati ya 2016 na 2019, abagabo 7210 bakorewe ihohoterwa mu gihugu cyose.
Iyi raporo yerekana ko muri iyo myaka ine, ab’igitsina gore bakorewe ihohoterwa bangana na 48.809.
Raporo yerekana ko ubukana bw’ibi byaha bugenda bugabanuka kuko nko mu 2018, abagabo bahohotewe bari 2.015 mu gihe mu mwaka wakurikiyeho bageze kuri 998.
Mu gukusanya amakuru akubiye muri iyi raporo yakozwe n’Ikigo cy’Igihugu cy’Ubuzima, RBC, hifashishijwe imibare yakusanyijwe mu bitaro by’uturere hibanzwe ku kureba abakorewe ihohoterwa bagasigirwa ibimenyetso bifatika by’ihohoterwa ribabaza umubiri ndetse n’ibifitanye isano n’ihohoterwa rishingiye ku gitsina.
Abagabo bashya bakorewe ihohoterwa bagasigirwa ibimenyetso byaryo ku mubiri [aha ni nko gukomeretswa] bangana na 6.113 mu gihe abakorewe ihohoterwa rishingiye ku gitsina ari 1097.
Mu buryo bw’impurirane abagizweho ingaruka n’ibikorwa by’ihohoterwa mu muryango Nyarwanda [ni ukuvuga ubariyemo abagabo n’abagore] ni 56.019 hagati ya 2016 na 2019.
Abagabo barikandagira mu gutanga ubuhamya ku ihohoterwa
Benshi mu bagabo n’abahungu bakorerwa ihohoterwa batinya kuvuga kubera gutinya uko bakirwa na sosiyete ndetse n’abatoboye rimwe na rimwe baba bafite impungenge ko nta wuzabatega amatwi.
Abagabo bo mu Karere ka Nyagatare muri Werurwe 2021 bavuze ku ihohoterwa bakorewe, banasaba ubuyobozi kwakira ibirego by’ababugana badashingiye ku gitsina.
Nduwamungu Bosco wo mu Murenge wa Karangazi yavuze ku ihohoterwa yakorewe n’umugore we wamuhozaga ku nkeke.
Ati “Nagerageje kubana n’umugore neza arananira, yarankubise inshuro nk’eshatu, nagerageza kujya mu buyobozi bw’umudugudu bati ‘wowe nta jambo ufite’, nabwo mvuyeyo umugore arankubita.”
Mugenzi we utuye mu Murenge wa Mukama na we yakubiswe n’umugore, ageza ikibazo cye mu buyobozi bw’ibanze arenzwa ingohe kugeza yahukanye.
Ati “Nagiye mu buyobozi ndatsindwa, amafuti bakayangerekaho mera nk’isaha ivuye ku gihe, ndahukana mva mu rugo. Umugore n’iyo yagubita nyine ntaho wajya kurega, uremera ukaryumaho kuko uwo urega ni we uregera.”
Ihohoterwa ni igikorwa cyose gikorewe umuntu atabishaka kikaba gishobora kumugiraho ingaruka ku mubiri, mu bitekerezo cyangwa ku buryo bushingiye ku gitsina.
Umuyobozi w’Umuryango uharanira guteza imbere Uburinganire no kurwanya Ihohoterwa rishingiye ku Gitsina (RWAMREC), Rutayisire Fidèle, yabwiye IGIHE ko bemeranya n’imibare yatangajwe ku bagabo n’abahungu bahohoterwa ariko ari mike bitewe no kuba hari abatavuga.
Ati “Turakangurira abagabo kudahishira ibyabayeho kuko abenshi banga kuvuga ibyababayeho kubera ko batabona ubufasha, barasekwa bagashyirwa mu kato kuko bazi ko umugabo ahohotera, adahohoterwa. Nk’uko dushyira imbaraga mu kurwanya ihohoterwa rikorerwa abagore n’abakobwa, dukeneye imbaraga mu kurwanya irikorerwa abagabo n’abahungu.’’
Yavuze ko sosiyete imenyereye ko ihohoterwa rikorerwa abagore ndetse umuco utuma abagabo batavuga akaga bahuye na ko.
Yagize ati “Iyo umugabo yahohotewe akajya nko kuri Polisi, abapolisi baramubwira bati ‘uri umugabo mbwa, ni gute wakubitwa n’umugore?’ Iyo agiye mu ’Nshuti z’umuryango’ cyangwa abashinzwe kurwanya ihohoterwa mu Mudugudu, baramubwira bati ‘nta mugabo ugomba guhohoterwa n’umugore’. Icyo gihe iyo atabonye ubufasha acika intege ku buryo n’ubutaha atajyayo.’’
COVID-19 yongereye ibinyoro mu bibembe?
Umuryango uri mu byiciro byahungabanyijwe bikomeye n’icyorezo cya Covid-19 ahanini kubera ingamba zashyizweho mu kwirinda ikwirakwira ryacyo, aho igihugu cyafashe ibyemezo birimo Guma mu Rugo, kugabanya amasaha yo gutaha n’izindi.
Izi ngamba zose zatumye ababana barushaho kumarana umwanya munini, yewe no kumenyana byimbitse ku buryo hari ababonye ibyo batamenye ku bo basangiye indaro, ab’imitima yoroshye bigasembura amarangamutima yabyaye amacakubiri, ari na yo ntandaro y’ihohoterwa.
Kuva COVID-19 yagera mu Rwanda, RWAMREC yakoze ubushakashatsi muri gahunda yayo yise “Bandebereho” aho yasanze hari aho ihohoterwa ryiyongereye n’aho ryagabanutse.
Ati “Abitabiriye gahunda ya ‘Bandebereho’ bashoboye kubana neza n’imiryango yabo kandi ihohoterwa ryaragabanutse muri iyo miryango ariko aho itarashoboye kwitabira ayo matsinda kubera COVID-19, ihohoterwa ryariyongereye kandi amakimbirane na yo ariyongera. Bishingiye ku kuba abagabo bari batunze ingo zabo babuze imirimo yabatungaga hanyuma bibongerera guhangayika, ihohoterwa rirazamuka, cyane irishingiye ku mutima kubera kudashobora kubahiriza inshingano zimwe na zimwe.’’
Inyigo yakorewe mu Turere ka Kicukiro na Huye mu 2020 yagaragaje ko imyumvire ku ihohoterwa rikorerwa abagabo n’abahungu ikiri hasi cyane.
Kayisire yagize ati “Umugabo iyo afashwe ku ngufu cyangwa umuhungu agasambanywa n’umugore usanga abantu babifashe nk’ishyano; ntibabyihanganire kurusha uko umukobwa afatwa ku ngufu.’’
RWAMREC yakira abagabo bayigana ikabaha ubufasha bw’ubujyanama n’aho bakurikiranira ibibazo byabo. Nibura mu kwezi kumwe, uyu muryango wakira abari hagati ya 7-10 mu Mujyi wa Kigali bavuga ku ihohoterwa bakorewe.
Ingamba zafashwe mu guhangana n’ihohoterwa ryo mu muryango
Nubwo nta mibare yerekana ubukana bw’ikibazo cy’ihohoterwa hagati y’abashakanye nibura kuva mu mezi arenga 15 ashize COVID-19 igeze mu Rwanda, ubuhamya bwa benshi bugusha ku kuba hari aho umuriro watse.
Minisitiri w’Uburinganire n’Iterambere ry’Umuryango (MIGEPROF), Prof Bayisenge Jeannette, yabwiye IGIHE ko hari ibibazo byari mu muryango Nyarwanda iki cyorezo cyatije umurindi.
Yagize ati “Amakimbirane yakomeje kuvugwa haba mu Rwanda no ku Isi muri rusange, yagiye yiyongera hariho n’ihohoterwa rishingiye ku gitsina. No mu Rwanda ibyo byabayeho. Nubwo twebwe tutavuga ngo byanze bikunze imibare yarazamutse ariko twakomeje kubona iryo hungabana ry’uburenganzira bwa muntu cyane cyane irishingiye ku gitsina.’’
Yavuze ko u Rwanda rutigeze ruhagarika “ingamba zo guhangana n’ibibazo byugarije umuryango’’.
Yakomeje ati “Twashatse ubundi buryo budasanzwe bwo gukora kugira ngo bijyane n’igihe twari turimo cya Covid-19. Iyo turwanya ihohoterwa rishingiye ku gitsina ntituvuga ngo ni umugabo, umugore, umwana cyangwa umuhungu wahohotewe, kuri twebwe buri wese agomba guhabwa ubutabera.”
MIGEPROF itanga miliyoni 200 Frw buri mwaka, yoherezwa mu turere agamije gufasha abarimo abana n’abandi bantu bakuru bahohoterwa.
Urwego rw’Igihugu rw’Ubugenzacyaha, RIB, rutangaza ko hagati ya 2015 na 2018 rwakiriye ibirego 1.098 bifitanye isano n’amakimbirane yo mu muryango birimo ibyo gukubita no gukomeretsa, ubwicanyi no kwiyahura.
Imibare ya NISR igaragaza ko mu 2015, hakiriwe dosiye 669 zijyanye no gukubita no gukomeretsa, 89 z’ubwicanyi na 23 zijyanye no kwiyahura. Mu 2016, dosiye zakiriwe ni 641 zo gukubita no gukomeretsa, iz’ubwicanyi ni 97 mu gihe izo kwiyahura ari 17.
Mu 2017 kqndi hakiriwe dosiye 784 zo gukubita no gukomeretsa, 86 z’ubwicanyi na zirindwi zo kwiyahura. Mu 2018 yakiriye dosiye 979 zo gukubita no gukomeretsa, 95 z’ubwicanyi mu gihe izo kwiyahura ari 24.
Ni icyemezo ahanini gifitanye isano n’umuco w’igihugu aho umuntu yumva ko kuba umugabo yavuga ko yakubiswe n’umugore we cyangwa agakorerwa ibindi bikorwa bibabaza umubiri we byabaga ari nk’ikinegu muri rubanda; ko yafatwa nk’udashoboye cyangwa inganzwa.
Mu muco wa Kinyarwanda, umugabo afatwa nk’umunyembaraga, utunga urugo, urubirira icyuya kandi akaba wa muntu wirwanaho, ufatwa nk’inkingi mwikorezi mu muryango.
Ibi bituma rero abakorewe ihohoterwa baceceka nubwo hari bake batobora bakavuga iby’uwo musaraba bahuriye na wo mu rushako cyangwa ahandi babarizwa muri sosiyete bitewe n’icyiciro barimo.
Nubwo imibare ishobora kuba mito ugereranyije n’ukuri kw’ibibera iyo mu bikari, hari ibigaragaza ko abagabo na bo bakorerwa ihohoterwa ndetse bikagera no ku rishingiye ku gitsina.
Raporo ngarukamwaka y’Ikigo cy’Igihugu cy’Ibarurishamibare, NISR, yo mu 2020, yerekanye ko hagati ya 2016 na 2019, abagabo 7210 bakorewe ihohoterwa mu gihugu cyose.
Iyi raporo yerekana ko muri iyo myaka ine, ab’igitsina gore bakorewe ihohoterwa bangana na 48.809.
Raporo yerekana ko ubukana bw’ibi byaha bugenda bugabanuka kuko nko mu 2018, abagabo bahohotewe bari 2.015 mu gihe mu mwaka wakurikiyeho bageze kuri 998.
Mu gukusanya amakuru akubiye muri iyi raporo yakozwe n’Ikigo cy’Igihugu cy’Ubuzima, RBC, hifashishijwe imibare yakusanyijwe mu bitaro by’uturere hibanzwe ku kureba abakorewe ihohoterwa bagasigirwa ibimenyetso bifatika by’ihohoterwa ribabaza umubiri ndetse n’ibifitanye isano n’ihohoterwa rishingiye ku gitsina.
Abagabo bashya bakorewe ihohoterwa bagasigirwa ibimenyetso byaryo ku mubiri [aha ni nko gukomeretswa] bangana na 6.113 mu gihe abakorewe ihohoterwa rishingiye ku gitsina ari 1097.
Mu buryo bw’impurirane abagizweho ingaruka n’ibikorwa by’ihohoterwa mu muryango Nyarwanda [ni ukuvuga ubariyemo abagabo n’abagore] ni 56.019 hagati ya 2016 na 2019.
Abagabo barikandagira mu gutanga ubuhamya ku ihohoterwa
Benshi mu bagabo n’abahungu bakorerwa ihohoterwa batinya kuvuga kubera gutinya uko bakirwa na sosiyete ndetse n’abatoboye rimwe na rimwe baba bafite impungenge ko nta wuzabatega amatwi.
Abagabo bo mu Karere ka Nyagatare muri Werurwe 2021 bavuze ku ihohoterwa bakorewe, banasaba ubuyobozi kwakira ibirego by’ababugana badashingiye ku gitsina.
Nduwamungu Bosco wo mu Murenge wa Karangazi yavuze ku ihohoterwa yakorewe n’umugore we wamuhozaga ku nkeke.
Ati “Nagerageje kubana n’umugore neza arananira, yarankubise inshuro nk’eshatu, nagerageza kujya mu buyobozi bw’umudugudu bati ‘wowe nta jambo ufite’, nabwo mvuyeyo umugore arankubita.”
Mugenzi we utuye mu Murenge wa Mukama na we yakubiswe n’umugore, ageza ikibazo cye mu buyobozi bw’ibanze arenzwa ingohe kugeza yahukanye.
Ati “Nagiye mu buyobozi ndatsindwa, amafuti bakayangerekaho mera nk’isaha ivuye ku gihe, ndahukana mva mu rugo. Umugore n’iyo yagubita nyine ntaho wajya kurega, uremera ukaryumaho kuko uwo urega ni we uregera.”
Ihohoterwa ni igikorwa cyose gikorewe umuntu atabishaka kikaba gishobora kumugiraho ingaruka ku mubiri, mu bitekerezo cyangwa ku buryo bushingiye ku gitsina.
Umuyobozi w’Umuryango uharanira guteza imbere Uburinganire no kurwanya Ihohoterwa rishingiye ku Gitsina (RWAMREC), Rutayisire Fidèle, yabwiye IGIHE ko bemeranya n’imibare yatangajwe ku bagabo n’abahungu bahohoterwa ariko ari mike bitewe no kuba hari abatavuga.
Ati “Turakangurira abagabo kudahishira ibyabayeho kuko abenshi banga kuvuga ibyababayeho kubera ko batabona ubufasha, barasekwa bagashyirwa mu kato kuko bazi ko umugabo ahohotera, adahohoterwa. Nk’uko dushyira imbaraga mu kurwanya ihohoterwa rikorerwa abagore n’abakobwa, dukeneye imbaraga mu kurwanya irikorerwa abagabo n’abahungu.’’
Yavuze ko sosiyete imenyereye ko ihohoterwa rikorerwa abagore ndetse umuco utuma abagabo batavuga akaga bahuye na ko.
Yagize ati “Iyo umugabo yahohotewe akajya nko kuri Polisi, abapolisi baramubwira bati ‘uri umugabo mbwa, ni gute wakubitwa n’umugore?’ Iyo agiye mu ’Nshuti z’umuryango’ cyangwa abashinzwe kurwanya ihohoterwa mu Mudugudu, baramubwira bati ‘nta mugabo ugomba guhohoterwa n’umugore’. Icyo gihe iyo atabonye ubufasha acika intege ku buryo n’ubutaha atajyayo.’’
COVID-19 yongereye ibinyoro mu bibembe?
Umuryango uri mu byiciro byahungabanyijwe bikomeye n’icyorezo cya Covid-19 ahanini kubera ingamba zashyizweho mu kwirinda ikwirakwira ryacyo, aho igihugu cyafashe ibyemezo birimo Guma mu Rugo, kugabanya amasaha yo gutaha n’izindi.
Izi ngamba zose zatumye ababana barushaho kumarana umwanya munini, yewe no kumenyana byimbitse ku buryo hari ababonye ibyo batamenye ku bo basangiye indaro, ab’imitima yoroshye bigasembura amarangamutima yabyaye amacakubiri, ari na yo ntandaro y’ihohoterwa.
Kuva COVID-19 yagera mu Rwanda, RWAMREC yakoze ubushakashatsi muri gahunda yayo yise “Bandebereho” aho yasanze hari aho ihohoterwa ryiyongereye n’aho ryagabanutse.
Ati “Abitabiriye gahunda ya ‘Bandebereho’ bashoboye kubana neza n’imiryango yabo kandi ihohoterwa ryaragabanutse muri iyo miryango ariko aho itarashoboye kwitabira ayo matsinda kubera COVID-19, ihohoterwa ryariyongereye kandi amakimbirane na yo ariyongera. Bishingiye ku kuba abagabo bari batunze ingo zabo babuze imirimo yabatungaga hanyuma bibongerera guhangayika, ihohoterwa rirazamuka, cyane irishingiye ku mutima kubera kudashobora kubahiriza inshingano zimwe na zimwe.’’
Inyigo yakorewe mu Turere ka Kicukiro na Huye mu 2020 yagaragaje ko imyumvire ku ihohoterwa rikorerwa abagabo n’abahungu ikiri hasi cyane.
Kayisire yagize ati “Umugabo iyo afashwe ku ngufu cyangwa umuhungu agasambanywa n’umugore usanga abantu babifashe nk’ishyano; ntibabyihanganire kurusha uko umukobwa afatwa ku ngufu.’’
RWAMREC yakira abagabo bayigana ikabaha ubufasha bw’ubujyanama n’aho bakurikiranira ibibazo byabo. Nibura mu kwezi kumwe, uyu muryango wakira abari hagati ya 7-10 mu Mujyi wa Kigali bavuga ku ihohoterwa bakorewe.
Ingamba zafashwe mu guhangana n’ihohoterwa ryo mu muryango
Nubwo nta mibare yerekana ubukana bw’ikibazo cy’ihohoterwa hagati y’abashakanye nibura kuva mu mezi arenga 15 ashize COVID-19 igeze mu Rwanda, ubuhamya bwa benshi bugusha ku kuba hari aho umuriro watse.
Minisitiri w’Uburinganire n’Iterambere ry’Umuryango (MIGEPROF), Prof Bayisenge Jeannette, yabwiye IGIHE ko hari ibibazo byari mu muryango Nyarwanda iki cyorezo cyatije umurindi.
Yagize ati “Amakimbirane yakomeje kuvugwa haba mu Rwanda no ku Isi muri rusange, yagiye yiyongera hariho n’ihohoterwa rishingiye ku gitsina. No mu Rwanda ibyo byabayeho. Nubwo twebwe tutavuga ngo byanze bikunze imibare yarazamutse ariko twakomeje kubona iryo hungabana ry’uburenganzira bwa muntu cyane cyane irishingiye ku gitsina.’’
Yavuze ko u Rwanda rutigeze ruhagarika “ingamba zo guhangana n’ibibazo byugarije umuryango’’.
Yakomeje ati “Twashatse ubundi buryo budasanzwe bwo gukora kugira ngo bijyane n’igihe twari turimo cya Covid-19. Iyo turwanya ihohoterwa rishingiye ku gitsina ntituvuga ngo ni umugabo, umugore, umwana cyangwa umuhungu wahohotewe, kuri twebwe buri wese agomba guhabwa ubutabera.”
MIGEPROF itanga miliyoni 200 Frw buri mwaka, yoherezwa mu turere agamije gufasha abarimo abana n’abandi bantu bakuru bahohoterwa.
Urwego rw’Igihugu rw’Ubugenzacyaha, RIB, rutangaza ko hagati ya 2015 na 2018 rwakiriye ibirego 1.098 bifitanye isano n’amakimbirane yo mu muryango birimo ibyo gukubita no gukomeretsa, ubwicanyi no kwiyahura.
Imibare ya NISR igaragaza ko mu 2015, hakiriwe dosiye 669 zijyanye no gukubita no gukomeretsa, 89 z’ubwicanyi na 23 zijyanye no kwiyahura. Mu 2016, dosiye zakiriwe ni 641 zo gukubita no gukomeretsa, iz’ubwicanyi ni 97 mu gihe izo kwiyahura ari 17.
Mu 2017 kqndi hakiriwe dosiye 784 zo gukubita no gukomeretsa, 86 z’ubwicanyi na zirindwi zo kwiyahura. Mu 2018 yakiriye dosiye 979 zo gukubita no gukomeretsa, 95 z’ubwicanyi mu gihe izo kwiyahura ari 24.
Inzu yagurishijwe iherereye mu Karere ka Muhanga mu Ntara y’Amajyepfo yagombaga kugurwa miliyoni 22 z’amafaranga y’u Rwanda nyamara ibya ngombwa berekanaga byari ibihimbano. Umwe muri bo yiyitaga ko ari nyirayo naho abandi bakigira abakomisiyoneri.
Bafashwe basigaje guhabwa miliyoni zirindwi n’igice. Uko ari batanu bemeye ibyaha baregwa banabisabira imbabazi kuri uyu Gatanu tariki ya 9 Nyakanga 2021.
Umwe yagize ati “Ndi hano kubera ko nafatiwe mu cyaha cyo kugurisha inzu itari iyanjye, umushinga wateguwe na mugenzi wanjye ariko ndabisabira imbabazi.”
Uyu mugabo yemereye polisi kuyigaragariza abandi batekamutwe bose kugira ngo ibashe guhashya abakora ibi byaha.
Uwineza Ange uvuka mu muryango wari watanze amafaranga ugura inzu, we yashimiye RIB anashimangira ko iyo itahaba batari kuzongera kubona abo batekamutwe.
Ati “Umwe muri bo yari inshuti y’umuryango, ni na we waje aturangira iyo nzu mu rugo. Bayisuye kabiri noneho njye nagiyeyo bwa nyuma ni bwo nasanze banyirayo bahari batwereka ko ari iyabo n’ibyangombwa dusanga bitandukanye n’ibyo aba bari batweretse.”
Yongeyeho ko nyuma yo gusanga ibyangombwa berekwagwa ari ibihimbano bahise bitabaza RIB itangira kubashakisha.
Ati “Twahise tubibwira RIB noneho ikajya ibahamagara telefone ntiboneke nyuma nibwo yabahamagaye baza baziko tugiye kubishyura andi ihita ibafata.”
Umuvugizi w’Urwego rw’Ubugenzacyaha, RIB, Dr Murangira B. Thierry, yavuze ko aba bagabo bakurikiranyweho ibyaha bine.
Ati “Bafashwe mu gikorwa cyo kugurisha inzu itari iyabo bakaba bakurikiranywe ibyaha bine birimo gushyiraho umutwe w’abagizi ba nabi no kuwujyamo, kwihesha ikintu cy’undi hakoreshejwe uburiganya, icyo guhimba, guhindura inyandiko cyangwa gukoresha inyandiko mpimbano ndetse hakanazamo n’icyaha cyo kwigana, guhindura amafaranga cyangwa ibyitiranwa na yo.”
Yasabye abaturage kujya bagura ibintu babanje gushishoza no kwishyurira abantu kuri banki kuko bituma imyirondoro yabo imenyekana anashimangirako ko amafaranga bari bahawe yagarujwe ndetse n’ibintu bari bayaguzemo byafatiriwe.
Ahahoze Kaminuza ya Kibungo hashobora gutangira irindi shuri rikuru vuba.
Ibi bije nyuma yaho iyi kaminuza ifungiwe igateza ibihombo ku baturage bakodeshaga inzu abanyeshuri bayigagamo n’ubucuruzi busubira inyuma mu gace yari iherereyemo.
Umuhoza Oliver utuye mu Mudugudu wa Gatare mu Kagari ka Karenge munsi y’ahakoreraga iyi kaminuza yabwiye IGIHE ko kuva bayifunga bagize igihombo gikomeye cyane.
Yavuze ko ubundi hahoraga urujya n’uruza rw’abanyeshuri baguraga ibintu byinshi, abanyonzi, abamotari, abacuruzi n’abafite inzu zikodeshwa ubu ngo abenshi barahimutse kubera kubura abakiriya bituma muri uyu Mudugudu hakonja cyane.
Ati “Nko kuri njye ndi umwe mu bacuruzi, igihombo cya mbere nagize ni uguhomba abaturanyi kuko baradususurutsaga, igihombo cya kabiri nahombye abakiriya bituma ubucuruzi bwanjye busubira inyuma, ikindi hari bagenzi banjye bari bafite inzu bakodesha ariko kugeza kuri iyi saha ntizigikodeshwa kuko abazibagamo ni abanyeshuri ubu babuze abandi bakiriya.”
Umuyobozi w’Akarere ka Ngoma wungirije ushinzwe Iterambere ry’Ubukungu, Nyiridandi Mapambano Cyriaque yavuze ko hari ibiganiro bari kugirana n’andi mashuri kugira ngo aze kuhakorera kandi ngo ibyo biganiro biri kugenda neza.
Ati “Hari ibiganiro byatangiye tubifashijwemo n’ubuyobozi bw’Intara hamwe na Minisiteri y’Uburezi kugira ngo hariya yakoreraga harebwe ikintu cyahakorerwa ariko kijyanye n’uburezi, twakwizeza abaturage ko igisubizo kiri gushakwa kandi kizaboneka mu minsi ya vuba.”
Mapambano yavuze ko hashobora kugaruka kaminuza nubwo yaba ititwa UNIK ariko ko rizaba ari ishuri kandi rizatanga ubumenyi kuri benshi ryongere no gushyushya aka Karere.
Kaminuza ya UNIK yatangijwe mu mwaka wa 2003 ni imwe mu zagiriye umumaro abigaga uburezi kuko yabafashije mu kubigisha mu biruhuko, mu mpera z’icyumweru ndetse no mu mibyizi, nyuma y’igihe gito yaje gufungura ishami mu Karere ka Rulindo ryafashaga abaturuka mu Burengerazuba n’Amajyaruguru.
Yabarizwagamo amashami atatu arimo iry’uburezi, imari n’icungamutungo ndetse n’ishami ry’ubuhinzi n’iterambere ry’icyaro, yafunzwe imaze gushyira ku isoko abarenga 9500.
Amb. Mutsindashyaka yatanze impapuro zimwemerera guhagararira u Rwanda muri Repubulika ya Congo.
Mu kiganiro bagiranye, Perezida Denis Sassou N’Guesso yashimye umubano n’ubushuti u Rwanda na Congo Brazzaville bifitanye n’uruhare rwa Perezida Kagame mu guteza imbere u Rwanda, hamwe n’umurava we mu guharanira icyateza imbere Afurika Yunze Ubumwe.
Yavuze kandi ko igihugu cye cyiteguye gufatanya n’u Rwanda mu kuzamura imikoranire igamije kuzamura ubukungu bw’ibihugu byombi.
Ambasaderi Mutsindashyaka nyuma yo gutanga ubutumwa yahawe na Perezida Kagame, yatangaje ko yishimiye guhagararira u Rwanda muri Congo isanzwe ifitanye umubano mwiza n’u Rwanda, anizeza Perezida Denis Sassou N’Guesso ko azakomeza gushimangira ubufatanye ndetse n’umubano mwiza biri hagati y’ibihugu byombi.
Yavuze kandi ko azaharanira kuzamura ubuhinzi, ubworozi ndetse n’inganda zitunganya ibibikomokaho. Ibi bizashyirwamo ingufu hifashishijwe amasezerano y’umubano n’ubufatanye hagati y’inzego z’ubuyobozi zibishinzwe, kugira ngo bigirire akamaro abaturage b’u Rwanda na Congo.
Ambasaderi Mutsindashyaka yongeyeho ko azafatanya n’abandi bayobozi, agakora ibishoboka byose kugira ngo uyu mubano urusheho kungura ibihugu byombi mu bijyanye n’ubuhahirane, ubukerarugendo no bindi bifitiye akamaro ibihugu byombi ndetse n’umugabane wa Afurika muri rusange.
Ngoma: Umuyobozi akurikiranyweho kunyereza asaga miliyoni 1 Frw yo kwishyura mituweli
IGIHE yamenye ko uyu muyobozi w’imyaka 31 yatawe muri yombi ku wa 7 Nyakanga 2021.
Umuvugizi w’Urwego rw’Igihugu rw’Ubugenzacyaha, RIB, Dr Murangira B. Thierry, yavuze ko uwo muyobozi yafashwe ndetse iperereza riri gukorwa.
Yakomeje ati “Uwafashwe afungiye kuri Sitasiyo ya RIB ya Kibungo mu gihe iperereza rikomeje kugira ngo hakorwe dosiye ishyikirizwe Ubushinjacyaha.’’
Yavuze ko abakora ibyaha byo kunyereza umutungo ufitiye inyungu rubanda batazihanganirwa.
Yakomeje ati “RIB iributsa abaturarwanda ko itazihanganira uwo ariwe wese uzafatirwa mu cyaha cyo kunyereza umutungo ashinzwe kugenzura awukoresha mu nyungu ze bwite. Abantu bakwiye kumenya ko iki ari icyaha gihanwa n’amategeko.’’
Ingingo ya 10 y’itegeko N°54/2018 ryo ku wa 13/08/2018 ryerekeye kurwanya ruswa iteganya ko uhamijwe icyaha cyo kunyereza umutungo ahanishwa igifungo kitari munsi y’imyaka irindwi ariko kitarenze 10 n’ amafaranga y’u Rwanda yikubye inshuro kuva ku nshuro eshatu kugeza kuri eshanu z’agaciro k’umutungo yanyereje.
Ntimukwiye gutegereza guhamagarwa ngo murwanire igihugu cyanyu- Gen James Kabarebe.
Ibi Gen. James Kabarebe yabigarutseho kuri uyu wa 9 Nyakanga 2021, ubwo yagiranaga ibiganiro n’itsinda ry’abahungu n’abakobwa baba mu bihugu bitandukanye ariko bakaba bamaze iminsi mu Rwanda, aho bari gusobanurirwa amateka y’Igihugu cyabo.
Iri tsinda ry’urubyiruko rigizwe n’abarenga 60 rimaze iminsi mu Rwanda riri gusura ibikorwa bifite aho bihuriye n’amateka y’Igihugu cyabo. Ririmo abakuriye mu Bufaransa, u Bubiligi, Canada, Denmark n’ibindi bihugu.
Kuri uyu wa Gatanu uru rubyiruko rwasuye Ingoro y’amateka yo guhagarika Jenoside iherereye ku Nteko Ishinga Amategeko y’u Rwanda ari naho bagize amahirwe yo kuganirizwa na Gen James Kabarebe, Minisitiri w’Ububanyi n’Amahanga, Dr Vincent Biruta na Minisitiri w’Urubyiruko n’Umuco, Rosemary Mbabazi.
Gen James Kabarebe yabwiye uru rubyiruko ko urugamba rwo kubohora Igihugu rugikomeje kandi bakwiye kurugiramo uruhare.
Ati “Murangije ibyiciro byose by’urugamba rwo kubohora igihugu, mwatangiriye Kagitumba, munyuze ku Mulindi kugera hano ku Nteko Ishinga Amategeko. Icy’ingezi mukwiye kumenya ni uko urugendo rwo Kubohora Igihugu rutarangirira hano ku Nteko Ishinga Amategeko rurakomeza kubera ko urugamba rwo kwibohora ubwarwo ni urugendo rukomeza.”
“Umusanzu muzatanga ku ruhande rwanyu nk’urubyiruko nawo uzaba mu bigize uru rugendo rwo Kwibohora. Nawo uzajya mu mateka y’iki gihugu nk’umusanzu wanyu. Kubera ko kwibohora bivuze impinduka mu bukungu n’imibereho by’u Rwanda kandi ni urugendo rugikomeje ruzahererekanywa mu bisekuru.”
Abajijwe na Gasore usanzwe utuye mu Bubiligi icyo bo nk’urubyiruko ruba mu mahanga bakora kugira ngo barwanye abavuga Igihugu cyabo nabi, Gen Kabarebe yamubwiye ko buri cyiciro cy’urugamba rwo kubohora igihugu cyagiye kigira imbogamizi zacyo kandi ko badakwiye gutegereza ko bahamagarwa kugira ngo batangire kurwanira igihugu cyabo.
Ati “Buri cyiciro cy’urugamba rwo kubohora igihugu gifite imbogamizi cyihariye. Icyiciro cya mbere cyo kubohora igihugu cyaranzwe no guhangana mu buryo bw’imbaraga, kurwana n’abantu bafite intwaro.”
“Iki cyiciro cyo kwibohora gifite imbogamizi nyinshi zirimo n’uko abagize uruhare muri Jenoside bakomeje kuvuga nabi Guverinoma bakoresheje imbuga nkoranyambaga kugira ngo gusa bavuge nabi Guverinoma.”
Gen Kabarebe yakomeje avuga ko aho urugamba rugeze ubu ariho urubyiruko rw’u Rwanda rwaba uruba mu mahanga no mu gihugu rukenewe cyane.
Ati “Muri iki cyiciro niho mugira uruhare nk’urubyiruko kandi niho mwitezweho gutangira umusanzu kubera ko ntimubuze ibyo kuvuga, ntimubuze amakuru ajyanye n’Igihugu cyanyu kuko niba hari igihugu gitanga amakuru kuri cyo ku bijyanye n’ibyo cyagezeho, ibyo kiri gukorera abaturage ni u Rwanda. Ku bw’ibyo amakuru arahari ariko icyo tutarabona ni urubyiruko rwacu rwinjira muri uru rugamba ngo rurwanire igihugu cyarwo rukoresheje imbuga abagisenya nabo bakoresha.”
“Bakoresha internet namwe murayifite, imbuga nkoranyambaga muba muziriho buri gihe. Nta kintu na kimwe mubura kandi ntimugomba gutegereza guhamagarwa kugira ngo mubwirwe kurwanira igihugu cyanyu.”
“Oya murahari mugomba kuba mubikora ijoro n’amanywa. Bashyiraho ibinyoma ku gihugu cyanyu, muzi ukuri ku gihugu cyanyu kandi mushobora no kubaza, ubundi mu kinjira muri uru rugamba kandi mukarurwana mushyizeho umutima mukabatsinda. Nimuvuge ibyiza muzaba mutumye abantu bamenya ibyiza.”
Gen Kabarebe yavuze ko ikibazo u Rwanda ruri guhura na cyo cy’abaruharabika n’abagoreka amateka yarwo cyari cyitezwe kuko ngo nyuma yo gukora Jenoside abayikoze bakurikizaho kuyihakana.
Eric Ngabo ukuriye itsinda ryateguye iyi gahunda yo kuba urubyiruko rwava mu mahanga rukaza gusura u Rwanda yavuze ko iki gitekerezo ubwacyo cyaturutse mu rubyiruko barufasha kukinoza.
Ati “Niba bagize igitekerezo baravuga bati urubyiruko ruba rushaka kujya gusura igihugu cyarwo bari hamwe nk’itsinda. Baravuga bati ’byaba byiza ariko urwo rugendo rugomba kuba rufite amasomo agamije kutwigisha amateka y’Igihugu, kutwereka ubwiza bw’Igihugu, ibibazo igihugu cyari gifite n’uburyo byagiye bikemurwa.’”
Ngabo yavuze ko kuba urubyiruko rwahabwa amahirwe nk’aya yo gusura igihugu bibaha ubumenyi bubafasha guhangana n’abagoreka amateka y’u Rwanda.
Ati “Guha urubyiruko amahirwe yo kuza kwirebera rukava mu byo rubwirwa gusa, biruha ubumenyi n’ubushobozi bwo kuzahangana na bariya bavuga nabi u Rwanda kandi babeshya. Nibo ba mbere bazadufasha mu kubwira ukuri abandi Banyarwanda bayobye cyangwa bayobejwe no kubatumira kuko turashaka ko iki kiba igikorwa ngarukamwaka.”
Yavuze ko urubyiruko rw’Abanyarwanda ruba mu mahanga rugorwa no kumenya ukuri ku mateka y’igihugu cyarwo kuko aho baba haba hari amakuru avuga ibintu byinshi bitandukanye.
U Rwanda rugiye kohereza abasirikare n’abapolisi 1000 muri Mozambique.
Cabo Delgado ni intara iri mu Majyaruguru ya Mozambique, ituwe n’abaturage barenga miliyoni ebyiri bari ku buso bwa kilometero kare 82.625. Iri ku mupaka wa Tanzania ndetse ituwe n’abaturage bo mu bwoko bw’aba- Makonde, Makua na Mwani.
Ibikorwa bya Guverinoma y’u Rwanda byo koherezayo ingabo muri iki gihugu bije nyuma y’ubusabe bwa Perezida wa Mozambique, Filipe Nyusi, wagiriye uruzinduko mu Rwanda muri Mata.
Kuva icyo gihe bivugwa ko u Rwanda rwahise rutangira kugenzura neza uko ikibazo cy’umutekano muke n’iterabwoba gihagaze muri ako gace. Hari amakuru avuga ko rwahise rwoherezayo itsinda rigamije kureba uko byifashe.
Itangazo ryashyizwe ahagaragara na Guverinoma y’u Rwanda rivuga ko izi ngabo zizoherezwayo zizakorana n’iza Mozambique cyo kimwe n’iz’Umuryango w’Iterambere ry’Ibihugu byo mu Majyepfo ya Afurika, SADC.
Riti “Uku kohereza ingabo gushingiye ku mubano mwiza hagati ya Repubulika y’u Rwanda n’iya Mozambique, nyuma y’isinywa ry’amasezerano y’ubufatanye atandukanye hagati y’ibihugu byombi mu 2018 kandi rishingiye ku bushake bw’u Rwanda ku mahame yo kurinda (R2P) n’amasezerano yo mu 2015 ya Kigali yo kurinda abasivile.”
Izi ngabo zigiye muri Mozambique nyuma y’ibiganiro hagati y’ibihugu byombi. Muri Mata uyu mwaka, Perezida wa Mozambique, Filipe Nyusi yasuye u Rwanda aganira na Perezida Paul Kagame ku ngingo zitandukanye zirimo ubufatanye mu guhashya iterabwoba.
Ntabwo hatangajwe byinshi ku biganiro abakuru b’ibihugu byombi baganiriye, icyakora Perezida Nyusi yaje mu Rwanda mu gihe Mozambique yari imaze iminsi yibasiwe n’ibitero by’iterabwoba bigabwa n’umutwe ushamikiye ku mutwe w’iterabwoba wa ISIS ugendera ku mahame akaze ya kisilamu.
Nubwo ingabo za Leta zikomeje gutsinsura uwo mutwe mu Mujyi wa Palma mu Ntara ya Cabo Delgado iherereye mu Majyaruguru ya Mozambique, hari amagana y’abaturage bahitanwe n’ibitero mu gihe abandi bavuye mu byabo.
Aka gace uwo mutwe ugabamo ibitero gakungahaye kuri gaz ndetse sosiyete y’Abafaransa, Total yashoye miliyari 20 z’amadolari mu kubaka uruganda rwo gucukura iyo gaz. Gusa nyuma y’ibitero, iyo sosiyete yatangaje ko ibaye ihagaritse uwo mushinga.
Mu bishwe muri ako gace harimo abanyamahanga ndetse ibikorwaremezo nk’amabanki, amahoteli n’ibindi na byo byarangiritse, bikaba byaratumye benshi bahagrika ibikorwa bahakoreraga.
Umujyi wa Palma wagabweho ibitero utuyemo abanyamahanga basaga 1000 bari mu bikorwa bifite aho bihuriye n’icukurwa rya gaz.
Guhera mu 2017, agace ka Cabo Delgado kagiye kibasirwa n’ibitero by’imitwe y’iterabwoba rimaze guhitana ubuzima bw’abasaga 3000 mu gihe ibihumbi by’abaturage byahunze.
Mu kwezi gushize abakuru b’ibihugu bigize umuryango uhuza ibihugu byo muri Afurika y’Amajyepfo (SADC), bahuriye i Maputo muri Mozambique baganira ku kibazo cy’umutekano muke kiri mu Majyaruguru y’icyo gihugu.
Bemeje koherezayo umutwe wa SADC w’ingabo zishinzwe kurwana aho rukomeye ngo zifashe mu guhashya imitwe y’iterabwoba ikorera muri Cabo Delgado ishobora no gukwirakwira mu bindi bihugu byo mu karere idahagaritswe.
Inzira igejeje Ingabo z’u Rwanda muri Mozambique
Mu Ukwakira 2017, abagizi ba nabi bafitanye isano n’umutwe wa Islamic State wo muri Iraq n’uwitwa Levant (ISIL) batangiye kugaba ibitero mu gace ka Cabo Delgado muri Mozambique.
Rimwe na rimwe, abo barwanyi biyita al-Shabaab, nubwo nta sano na rito bafitanye na al-Shabaab yo muri Somalia.
Ingabo za Mozambique zimaze igihe zihangana n’abo barwanyi gusa byatumye abasivili benshi bahunga iyo mirwano.
Abo barwanyi bagabye ibitero muri Kanama 2020 bafata Umujyi wa Mocimboa da Praia.
Muri Mata 2020, abantu barenga 50 bishwe baciwe imitwe ndetse abagera kuri uwo mubare nanone bishwe muri ubwo buryo mu Ugushyingo 2020.
Muri Nzeri 2020, abarwanyi ba ISIL bagabye igitero ku kirwa cya Vamizi kiri ku Nyanja y’Abahinde.
Ku wa 24 Werurwe 2021, aba barwanyi bafashe Umujyi wa Palma, bica n’abaturage mu gihe abarenga 35.000 by’abaturage 75.000 bawutuyemo bavuye mu byabo.
Minisitiri Biruta na Mbabazi bahanuye urubyiruko rw’Abanyarwanda ruba mu mahanga.
Abayobozi barimo Minisitiri w’Urubyiruko, Rosemary Mbabazi na Minisitiri w’Ubabanyi n’Amahanga, Dr Vincent Biruta n’Umujyanama wa Perezida Kagame mu by’umutekano, Gen James Kabarebe; baganirije urubyiruko rw’abanyarwanda ruba mu mahanga.
Kuri uyu wa 9 Nyakanga 2021 nibwo itsinda ry’urubyiruko rutuye mu mahanga rumaze iminsi mu ruzinduko mu Rwanda ryagiranye ibiganiro n’abayobozi batandukanye.
Iri tsinda rigezwe n’abagera kuri 60 baturutse mu bihugu byiganjemo ibyo ku Mugabane w’u Burayi nk’u Bubiligi, u Bufaransa n’u Budage.
Uretse abakomoka ku babyeyi bose b’Abanyarwanda, iri tsinda ririmo n’abavanze. Ni ukuvuga abafite umubyeyi umwe w’Umunyarwanda.
Mu minsi bamaze mu Rwanda basuye ibikorwa bitandukanye byiganjemo ibifite amateka yihariye mu rugamba rwo kubohora igihugu.
Nyuma yo gusura aha hantu hatandukanye, babonanye n’abayobozi bakuru b’igihugu kugira ngo babaganirize ku cyerekezo cy’u Rwanda.
Minisitiri Biruta yashimiye uru rubyiruko kubera umuhate rwagize wo gusura u Rwanda ngo rumenye amateka y’aho rukomoka.
Ati "Ndashaka kubashimira ku bw’uyu muhate mwagize wo kuza hano mugasura u Rwanda n’ahantu h’umwihariko hafitanye isano n’urugamba rwo kubohora Igihugu. Nk’urubyiruko ruba mu mahanga, aho abenshi muri mwe mutazi u Rwanda ni byiza ko mugira aya mahirwe yo kuza mugasura Igihugu cyanyu ndetse mukamenya amateka yacyo."
Yabagaragarije ko nyuma y’ibibazo u Rwanda rwanyuzemo ubu ruri mu bihugu biri kwitwara neza mu bintu bitandukanye birimo korohereza ubucuruzi. Ati "Biturutse aha muzabasha kubona ibyo mukeneye byose ngo muganire na bagenzi banyu batabashije kuzana namwe kandi muzabasha kubabwira byinshi bitari gusa urugamba rwo kubohora igihugu ahubwo n’intambwe iki gihugu cyateye kuva mu 1994."
"Niba mwarabashije gusura ibindi bihugu bya Afurika mwabonye ko u Rwanda ruri gukora neza kurusha ibyinshi muri ibyo bihugu bitanyuze mu bikomeye nk’ibyo twanyuzemo. Twanyuze muri Jenoside mu 1994 ariko twabashije kubaka igihugu no kugera kuri byinshi."
“Murabizi ko u Rwanda ruza imbere mu nzego zitandukanye, mu bijyanye no korohereza ishoramari, mu buzima, hari inzego nyinshi aho u Rwanda ruza imbere kurusha bimwe mu bihugu bya Afurika bitagize Jenoside cyangwa andi makimbirane.”
Yabasabye gukomeza kugaragaza indangagaciro z’Abanyarwanda aho baba hose kandi bagahangana n’abakomeje guharabika igihugu bavuga ibitari byo.
Ati "Murabizi hari uburyo bwinshi bwo kureba u Rwanda uturutse mu mahanga, mubana n’abantu bari ku mbuga nkoranyambaga birirwa bangiza isura y’u Rwanda kandi buri gihe bagerageza kubona ibintu bibi ku gihugu nubwo byaba bidahari."
"Kandi bumva ko bifashishije uburenganzira bwo gutanga ibitekerezo nk’uko bivugwa n’ibyo bihugu mubamo. Bari kubukoresha nabi bumva ko ari byiza kuvuga ibinyoma ku gihugu cyawe, abayobozi bacyo bakumva ko ibyo biri mu bigize uburenganzira bwo gutanga ibitekerezo."
Yakomeje agira ati "Ariko nk’Abanyarwanda dukwiye kuguma ku ndangagaciro zacu. Tugomba kuvuga ko u Rwanda ari igihugu cyacu kandi dufite indangagaciro zo gukunda igihugu, indangagaciro y’ubunyangamugayo kandi dukwiye gutanga umusanzu mu kubaka igihugu. Tugomba kuvuguruza aba bantu bumva ko gusebya igihugu ari demokarasi."
Yabasabye ko iki gikorwa batangiye cyo kugaruka bagasura igihugu cyabo cyazakomeza kandi bakarushaho kongera umubare w’abacyitabira.
Minisitiri Rosemary Mbabazi we yagaragarije uru rubyiruko bimwe mu bigize umuco w’u Rwanda. Yababwiye ko mu gihe kinini cyashize Abanyarwanda bibonaga mu moko y’Abahutu, Abatutsi n’Abatwa yemeza ko ariko ubu bose bibona nk’Abanyarwanda binyuze muri Ndi Umunyarwanda.
Ati "Imwe mu ndangagaciro zacu ni Ndi Umunyarwanda, murabizi mu myaka 27 ishize twitwaga Abahutu, Abatutsi, Abatwa aho kuba Abanyarwanda, niba ushaka gukomezanya Ubuhutu, Ubututsi n’Ubutwa nta gaciro bifite, icy’ingenzi ni uko uri Umunyarwanda. Iki ni cyo kituranga kandi kikaduhuza, ni yo sano muzi.”
Louise usanzwe utuye mu Bubiligi akaba n’umwe mu bagize iri tsinda ry’urubyiruko yavuze ko aya ari amahirwe yagize yo kumenya byinshi kuri politike y’igihugu cye ngo kuko aho aba atabasha kuyibonaho amakuru cyane.
Umwihariko mu birori by’imideli ya ‘Made in Rwanda’ (Amafoto).
Ibi birori by’imideli byari byiswe ‘Made in Rwanda Fashion Night Out’ byateguwe n’abahanzi b’imideli bitabiriye imurikagurisha ry’ibyakorewe mu Rwanda. Aba bahanzi bagamije guteza imbere imideli yahangiwe mu Rwanda ndetse no kuzamura ireme ry’abakora uyu mwuga bakamenyekana ku rwego mpuzamahanga.
Imideli yerekanywe irimo amakanzu, amashati, amapantaro, inkweto, ibikapu byo mu moko yose, ingofero n’imirimbo inyuranye byose bikorerwa mu Rwanda. Iyi mideli yakorewe mu Rwanda muri Sonia Mugabo,Uzi Collections, Inzuki Designs, Inkanda,Moshions,Haute Baso,Made in Kigali, Rwanda Clothing ndetse na Rupari Designs.
Ibi birori byabereye ahasanzwe habera imurikagurisha i Gikondo gusa kuri iyi nshuro abamurikabikorwa baryitabiriye ni abacuruza ibyakorewe mu Rwanda gusa[Made in Rwanda].
Byari umwihariko ugereranyije n’ibindi birori byo kumurika imideli bisanzwe bimenyerewe mu Rwanda kuko abanyamideli bambaraga imideli mu mok anyuranye hanyuma bagahagarara mu matsinda hanyuma abaje kureba ibirori bakabazengurukamo bareba imideli baje kumurika ubishoboye agahita agura.
Aba bahanzi b’imideli kandi bari bazanye imyenda, imitako n’ibindi basanzwe bakora ku buryo ibirori byabaye bibangikanye n’igikorwa cyo gusobanurira abari baje kwihera ijisho umwihariko wa buri nzu y’imideli.
Sonia Mugabo umwe mu bahanzi b’imideli bitabiriye iki gikorwa yabwiye IGIHE ko ‘byamusigiye isomo ryiza no kurushaho kugira umuhate mu byo akora’. Ati “Ibikorwa nk’ibi byerekana ko Abanyarwanda baturi inyuma kandi ko bashaka kwambara ibintu byakorewe mu Rwanda, natwe biradusunika cyane ngo turusheho gukora cyane kandi byiza.”
Yongeraho ati “Ibi byerekana ko nshyigikiye gahunda ya leta yo guteza imbere Made in Rwanda, kandi bishimangira ko turi muri gahunda nziza yo kwishakira imirimo. Nkanjye natangiye ndi umwe ariko ubu tumaze kuba abantu icumi.”
Yavuze ko nyuma y’iri murikagurisha agiye gufungura iduka rinini muri Marriot Hotel mu kurushaho kwagura ibikorwa bye. Ati “Nyuma ya hano ngiye guhita mfungura iduka rindi muri Marriot Hotel, ni ugushyiramo ingufu tugakora cyane…”
Ibi birori bibaye nyuma y’igihe gito habaye ikindi gikorwa kinini cyahurije hamwe abahanzi b’imideli bibanda cyane ku yakorewe mu Rwanda bibumbiye muri ikompanyi Collective Rw ari nayo benshi muri aba bamuritse ibikorwa byabo babarizwamo.
Iri murikagurisha ry’ibikorerwa mu Rwanda ribaye ku nshuro ya kabiri, ryitabiriwe n’abanshoramari bari mu byiciro bitandukanye birimo, abakora ibijyanye n’u bwubatsi, ubuhinzi n’ubworozi, imyenda, ibikoresho by’isuku, ubukorikori, abatanga servise mu ikoranabuhanga n’ibindi.
Imurikagurisha ry’uyu mwaka ku bikorerwa mu Rwanda rifite insanganyamatsiko igira iti “Duharanire kwigira duhaha iby’iwacu.”
Ubwiza bw’imideli ya Nyambo, umusore ukomeje kurimbisha abantu muri Afurika y’Epfo.
Masa Mara ni izina yahimbye, aryita inzu ye y’imideli arikomeye ku ijambo amamara. Ubuhanzi bw’imideli bwo bwamukuriyemo kuko sekuru yari umudozi mu gihe nyina yacuruzaga ibitenge.
Nyambo w’imyaka 30 amaze imyaka irenga itanu akora akazi ko guhanga imideli gusa gutangira byaramugoye kubera ubushobozi buke.
Ati “Byakomotse kuba naratangiye guhanga imyambaro nta mafaranga mfite icyo nari mfite icyo nari mfite ni inkuru nashakaga gusangiza abantu ndetse n’uburyo bwo kongera kuvuga inkuru nyazo za Afurika.”
“Natangiye guhanga imideli mu 2012 ubwo nari ndi kurangiza kaminuza muri University of South Africa.”
Avuga ko yisanze mu ruhando rwo guhanga imideli mu buryo atabitekerezaga gusa ko bitamutunguye kuko yakuze akunda gusa neza no kwitandukanya n’abandi cyane.
Ati “Bityo igihe cyose nageragezaga gutandukana n’abandi ku kigo nigagaho bituma abantu benshi bashaka kumenya ikibintera mu kubasubiza byabaye ngombwa ko ntangira kwibaza aho iyo mpano ituruka nza gusanga mbikomora kuri sogokuru wari umudozi bikubirataho kuba narakuriye mu bitenge kuko aribyo mama yacuruzaga bituma ndushaho gushaka kumenya byinshi ku bijyanye n’imideli aribwo natangiye kwiyigisha bimviramo no gutangiza Masa Mara.”
Avuga guhanga imideli kwe yibanda ku muco nyafurika no kwerekana isura nyayo y’abanyafurika, mu buryo bwo gukundisha abanyafurika iby’iwabo n’abo baribo. Akerekana ubwiza n’ubukungu butatse uyu mugabane.
Amaze imyaka itanu yitabira ibirori byo kumurika imideli bitandukanye muri Afurika y’Epfo , nka South Africa Men’s Wear Fashion Week, Africa Exchange Fashion ihuza abahanga imideli baturuka mu bihugu bitandukanye, Africa Fashion International n’ibindi bitandukanye.
Paul Van Doren watangije sosiyete y’inkweto zizwi nka Vans yitabye Imana.
Inkuru y’urupfu rw’uyu mugabo watangije sosiyete ikigarurira Isi nyuma yo gucikiza amashuri yisumbuye, yatangajwe ku wa 7 Gicurasi 2021.
Ubutumwa yanditse bugira buti “N’agahinda kenshi, Vans iramenyesha ko umwe mu bayishinze yitabye Imana. Paul ntiyari rwiyemezamirimo, yari umunyadushya.”
Paul Van Doren wavukiye i Boston muri Leta ya Massachusetts mu 1930, yatangije Vans mu myaka ya 1960 afatanyije na murumuna we Jimmy Van Doren n’abandi babiri.
Iduka ry’urwo ruganda rya mbere ryafunguriye imiryango mu Mujyi wa Anaheim muri Leta ya California mu 1966, abagera kuri 12 bahita bagura izo nkweto ku munsi wa mbere.
Vans zaje kwambarwa na Sean Penn ubwo yakinaga muri filimi yakunzwe cyane yitwa “Fast Times at Ridgemont High;” igaragaza ubuzima bwo kuryoshya bw’abanyeshuri bo mu Majyepfo ya California, burimo inkundo, umuziki n’ibindi by’irari nk’imibonano mpuzabitsina no gukoresha ibiyobyabwenge.
Nyuma y’iyo filimi zakunzwe kurushaho, ugasanga imihanda yose ni zo zambawe haba ku rubyiruko, abanyamuziki n’abamurika imideli.
Paul Van Doren yakomeje kuyobora iyo sosiyete kugeza mu 1980 ubwo yajyaga mu kiruhuko cy’izabukuru akayishyira mu maboko ya Jimmy Van Doren, ariko iza guhomba bituma afata umwanzuro wo kugaruka kuyiyoborera.
Mu 1988 Vans yaragurishijwe, magingo aya iri mu maboko y’Ikigo cy’Abanyamerika cyibanda ku nkweto, VF Corporation, gisanzwe kinafite izindi sosiyete z’amazina akomeye nka Supreme, Timberland, Dickies, The North Face na Jansport. Bivugwa ko ubu Vans imaze kugira amaduka 300 hirya no hino ku Isi.
Mbere y’uko Paul Van Doren atabaruka yari aherutse kumurika igitabo kigaruka ku buzima bwe yise “A Memoir by the Founder of Vans” gikubiyemo amakuru y’ubuzima yaciyemo n’uko urwo ruganda rwakuze.
Inkweto za Vans zikoze mu buryo zishobora kuba zizamuye ku buryo zigera hejuru y’utubombambari cyangwa zikagera munsi yatwo.
Ni zimwe mu zikundwa cyane n’abanyamideli, abahanzi n’abandi b’abasirimu bambara ibikeye.
Uburyo bugezweho bwo kwisiga "makeup" ku bakunda gusa neza (Amafoto na Video).
Makeup ikundwa cyane n’igitsina gore, ariko n’abagabo barayikoresha kuko hari byinshi yongera ku isura bituma uyikoresheje arushaho gusa neza.
Hari benshi bifuza gusa neza ariko bakabura aho bamenera kuko badafite ubumenyi mu bijyanye na ’makeup’. Gusa kubyiga ntibisaba ibihambaye kuko wanifashisha amashusho ukabyiga ukabimenya.
Mu kiganiro na Kenneth umaze kwamamara mu gusiga ibirungo by’ubwiza nka Trendy Shadow, yagaragaje ukuntu buri wese ashobora kwisiga ’makeup’ arebeye ku mashusho akazabimenya.
Ati “Ubundi niba ushaka kujya wisiga ’makeup’, ugomba kubanza kugura ibikoresho by’ibanze, iyo ubifite ushobora kujya ku muntu akakwigisha cyangwa ukabyigira kuri YouTube. Icyo gihe ibyo bakoze uko ubisubiramo niko ubimenya cyane.”
Yakomeje avuga ko kwisiga ’makeup’ bifite ikintu kinini byongera ku gusa neza k’umuntu, ari yo mpamvu uwifuza gukomeza gusa neza aba akwiye kubiharira umwanya.
Ati “Makeup ifite ikintu kinini cyane yongera kuko uruhu rurushaho gusa neza iyo warusize, hari ubwo usiga amaso usanzwe ugira mato akaba manini akaba n’umweru bitewe n’ibyo wasizeho. Muri rusange makeup igira ikintu kinini yongera ku buryo umuntu asa.”
’Makeup’ ibamo amoko atandukanye bitewe n’aho umuntu agiye n’icyo agiye gukora.
Mu mashusho, Trendy Shadow yerekana uburyo wakwisiga "makeup" ukajya ku kazi, mu bukwe, gutembera n’ahandi hantu hatandukanye usa na bicye.
Mu kwisiga ’makeup’, icy’ibanze ugomba kwitaho ni ibikoresho ndetse n’isuku yabyo. Mbere ya byose ubanza koga mu maso warangiza ugasigaho amavuta yabugenewe atuma ya "makeup" itinjira mu ruhu imbere.
Iyo umaze kuyasigaho ukurikizaho gukora ibitsike n’amaso, usigaho ’tiro’ ituma mu maso harushaho kugaragara neza, hejuru y’amaso usigaho ’mascara’ zituma amaso asa n’ayabaye manini ndetse akanarushaho kuba umweru.
Ikindi cy’ibanze ni ukwisiga neza ku ruhu aho ukoresha ’fond de teint’ cyangwa ’face powder’, ariko biba byiza kubivanga kuko bituma uruhu rworoha kandi rukumuka. Ibi byose iyo ubisoje usiga iminwa "lipstick" kugira ngo itumagara.
Mu kiganiro na Trendy Shadow, uramenya byinshi kuri Kenneth ndetse unarebe birambuye uburyo "makeup" ikorwa bikaryohera amaso.
Inkweto za Nike Kanye West yambaye mu 2008 zaciye agahigo ko kugurishwa akayabo.
zi nkweto zakozwe n’uruganda rwa Nike zaguzwe mu buryo bwihariye na sosiyete ya RARES. Uyu ni umuyoboro ushora imari mu kugura no kugurisha imigabane. Umuyobozi w’iki kigo, Gerome Sapp, yavuze ko babikoze bashaka kugura inkweto zihenze mu mateka.
Umuyobozi wa Sothbey’s, Brahm Wachter, yari yashyize ku isoko izi nkweto yavuze ko kuba zaguzwe aka kayabo bigaragaza ibigwi bya Kanye West mu bijyanye no kurimba ndetse no mu bahanga inkweto za Sneakers.
Izi nkweto zashyizwe hanze nyuma y’imyaka 13 zambawe bwa mbere, zashyizwe ku isoko mu cyamunara yitwa Sotheby’s.
Izi nkweto zifite nimero 12, zibaye iza mbere zo mu bwoko bwa Sneakers zigurishijwe amafaranga menshi, zihita zikura ku mwanya wa mbere iza Nike Air Jordan zambawe bwa mbere na Michael Jordan mu 1985, zagurishijwe mu 2020 agera ku bihumbi 615$.
Nike Air Yeezy za Kanye West zifite ibara ry’umukara zakozwe mu 2007, ishusho yazo yakozwe na Kanye West ubwe afatanyije na Mark Smith wo muri Nike.
Brahm Wachter, umukozi muri Sothbey’s yavuze ko izi nkweto za Kanye West zakunzwe cyane ku buryo byatumye abasaba uburenganzira bwo kuzikora baba benshi, bituma zandika amateka.”
Ni zo nkweto za mbere Nike yari ikoranye n’umuhanzi, mu gihe ubusanzwe uru ruganda rwamenyekanye cyane mu gukora inkweto rukunda kugirana ubufatanye bwo gukora inkweto n’abakinnyi cyane aba Basketball.
Kanye West yazambaye bwa mbere mu bihembo bya Grammy Awards mu 2008.
Turahirwa abinyujije mu mideli yahaye icyubahiro Umwamikazi Gicanda.
Uyu mudeli ukozwe mu gishushanyo cy’isura y’Umwamikazi Gicanda, cyikaba cyiganjemo amabara y’umukara, umweru,umuhondo n’icyatsi kibisi.
Rosalie Gicanda niwe mwamikazi wa nyuma w’u Rwanda akaba yari umugore w’ Umwami Mutara III Rudahigwa, ari mu nzirakarengane zazize Jenoside yakorewe Abatutsi 1994.
Gicanda yishwe ku wa 20 Mata 1994 azira ko ari Umututsi. Mu kumuha agaciro no kumwibuka we n’abandi bagore b’inzirakarengane bazize Jenoside, Turahirwa yakoze umudeli ugaragaza isura ye.
Mu kiganiro Turahirwa Moses, yagiranye na IGIHE , yavuze ko gukora uyu mudeli byamufashe amasaha 48 agira ngo yerekane uruhare rw’abahanzi mu kwibuka Jenoside yakorewe Abatutsi 1994.
Ati “Mu gihe twibuka abazize Jenoside yakorewe Abatutsi 1994, natekereje ku ruhare rw’abahanzi mu ngeri zose. Mu kuzirikana abavukijwe ubuzima. Nakoze uyu mudeli mu kwerekana uko twakunamira abishwe binyuze mu gihangano.”
Yakomeje avuga ko uyu mudeli yawukoze mu buryo bw’ikoranabuhanga ariko buzimije bufite ubutumwa butanga.
Ati “Byamfashe amasaha 48 kuko gushushanya Umwamikazi bisaba ubushishozi n’ubwitonzi bukarishye. Nakoresheje uburyo bugezweho kugira ngo ishusho isohoke ijimije ariko ifite ubusobanuro bwimbitse.”
Uyu mudeli ukozwe mu gishushanyo kigaragaza isura y’Umwamikazi Gicanda, Turahirwa yavuze ko yamuhisemo kuko ari umugore w’icyitegererezo, buri wese yashima kugira nk’umubyeyi we.
Ati “Umwamikazi Gicanda yari azwi cyane kandi yarakunzwe na benshi. Yafatwaga nk’icyitegererezo mu bwiza, ubuntu n’ikinyabupfura. Usanga kandi ababuze ababyeyi babo muri Jenoside, bagaruka ku myitwarire nk’iyi yaranze Umwamikazi.”
“Nahisemo rero kwifashisha isura buri munyarwandakazi yakwibonamo, ariko nanone ishingiye ku muco dusangiye. Buri mwari n’umutegarugori wazize Jenoside ni Umwamikazi mu buryo bumwe cyangwa ubundi.”
Abicishiej ku mbuga nkoranyambaga ze yavuze ko uyu mudeli utazigera ucapwa cyangwa ngo ube wagurishwa, akaba yasobanuye ko iki ari igihangano yakoze kigamije kunamira abazize Jenoside nta nyungu z’amafaranga ategerejemo.
Ati “Kiriya gishushanyo ndetse n’ijipo. Nabikoze mu buryo bwo kunamira abazize Jenoside yakorewe Abatutsi.”
“Nta nyungu y’amafaranga igamijwe. Ahubwo nifuza ko byatera abandi imbaraga zo gukoresha impano zabo mu kuganira ku mahano yakozwe. Ariko by’akarusho, bagakoresha ubumenyi mu kubika amateka, bakayarinda kuzima cyangwa kugorekwa.”
Turahirwa yashinze inzu y’imideli ya ‘Moshions’ muri 2015, ikaba imaze kuba ubukombe mu guhanga imyambaro itandukanye ikunzwe n’abatari bake. Imyambaro iheruka iyi nzu yashyize hanze ni iyo bise ‘Ishuri Collection’ yasohotse muri 2020.
Chimano wa Sauti Sol yagaragaye mu mashusho y’indirimbo yambaye umwambaro ya Tanga Designs.
Uyu mwambaro uri mu yo aherutse gushyira hanze yise ‘Ikamba Collection’ ariko wo ukaba uri mu y’abahungu.
Chimano yagaragaye yambaye uyu mwambaro mu ndirimbo nshya iheruka kujya hanze yasubiranyemo n’umuhanzikazi wo muri Zimbabwe witwa Gemma Griffiths yitwa ‘Easy’.
Niyitanga Olivier yabwiye IGIHE ko kugira ngo umwambaro we wifashishwe muri iyi ndirimbo ariko uyu muhanzi yawubonye ku mbuga nkoranyambaga akawukunda akamusaba ko yawumukorera.
Ati “Yakunze ibihangano byanjye ku mbuga nkoranyambaga, noneho mvugana n’uwabikora kugira ngo mbone ibipimo bye bya nyabyo. Ndawushushanya nyuma nza kuwukora.”
Niyitanga aherutse kubwira IGIHE ko ‘Ikamba Collection’ yagize igitekerezo cyayo mu bihe bya Miss Rwanda 2020. Ngo yayise gutyo kuko buri wese wahatanaga yari afite amahirwe yo gutsinda akegukana ikamba.
Iyi myambaro mu buryo ikozwemo, ijyanishwa n’ibyitwa ‘Ibyanganga’ byambarwa mu mutwe, biba biriho amasaro. Biba bisa n’umwitero wo ku ikanzu iba imeze nk’umushanana. Igaragaza umuco w’u Rwanda.
Mu ikamba Collection harimo amakanzu y’abakobwa yiswe ‘Umutanana’. Kuyita gutya byaturutse n’ubundi ku izina rya Tanga yahuje n’umushanana.
Umutanana ni ikanzu igizwe n’imitako igiye itandukanye ku buryo umuntu ashobora kukubona akagira ngo wambaye umushanana ariko yakwitegereza agasanga ari ikanzu. Ifite nayo ibyanganga byayo.
Muri iyi myambaro harimo imeze nk’imikenyero ariko ifite amababa y’ibinyugunyugu, ndetse n’andi mababa. Avuga ko impamvu yahisemo kurimbisha iyi myambaro amababa yiganjemo ay’ibinyugunyugu ari uko utu dusimba tugira umwihariko wo kutajya dupfa ahubwo tugenda twihinduramo ibindi binyabuzima tugakomeza kuba ku Isi.
Niyitanga amaze kwambika ibyamamare bitandukanye mu Rwanda no hanze yarwo. Ubwo Mr Eazi yakoreraga igitaramo mu Rwanda mu 2017 yari yambaye imyambaro ye. Ni nawe ukunze kwambika ba nyampinga mu bihe bitandukanye.
Yari aherutse gushyira hanze imyambaro yise ‘Out Of This World TangaSS21’.
Reba indirimbo Chimano aba yambayemo umwambaro wa Tanga Designs.
Imvano yo guhanga imideli kwa Umutoniwase urajwe ishinga no guteza imbere ‘Made in Rwanda’ (Amafoto).
Abahanga imideli bavuka umunsi ku wundi bigatuma imyambaro ikorerwa mu Rwanda igenda iba myinshi kandi ari ubwoko butandukanye ku buryo ntacyo umuntu yaburana abahanga imideli mu Rwanda.
Mu bashya bakwiriye guhangwa amaso harimo umukobwa witwa Umutoniwase Brenda washinze inzu ya BrenFashion, w’imyaka 24 na we umaze igihe kitari kinini cyane yinjiye ku isoko ryo guhanga imyambaro.
Uyu mukobwa avuga ko ari ibintu abona bimaze kugira agaciro gakomeye mu Rwanda kuko abanyarwanda basigaye baterwa ishema n’ibikorerwa iwabo.
Ati “Maze imyaka ibiri gusa ntangiye guhanga imyambaro mu buryo bw’umwuga. Ni byiza kugeza ubu kuko abanyarwanda ntabwo bagifite imitekerereze yo kwambara imyambaro yo hanze ahubwo bwose baba batewe ishema n’ibikorerwa iwabo.”
Yavuze ko ubusanzwe ari umudozi akaba akorana n’abandi bakozi batatu bamufasha kuko atari yamara kwagura ibikorwa bye uko abyifuza, ariko akemeza ko ariho bigana.
Ati “Ubusanzwe ndi umudozi. Nakuze mbikunda ndetse numva ko nimara gusoza amashuri nzahanga imyambaro. Nkora imyambaro yose yaba iy’abakobwa n’abagabo. Nahisemo gukora imyambaro kuko ari ibintu nakundaga kandi mbona nshoboye. Mpitamo kubikora kugira ngo ndusheho kuzanira abanyarwanda ibintu byiza kandi bikorewe iwacu.”
Iyo abajijwe umwihariko asubiza ko ari uko ahanga imideli mishya adakuye ahandi, akavuga ko afite intego ikomeye yo guteza imbere ibikorerwa mu Rwanda.
Ati “Intego yanjye ni uguteza imbere imyambaro myiza ikorerwa mu Rwanda tunajyana hanze y’u Rwanda.”
BrenFashion ya Umutoniwase Brenda ije nyuma y’izindi nzu z’imideli zimaze kubaka izina mu Rwanda z’ab’igitsinagore, zirimo ‘Joyce Fashion Designs’ ya Uwamahoro Joyce, Rupari Designs ya Rupari Cynthia, Sonia Mugabo, Mugeni Diane washinze Mundi Designs, Joselyne Umutoniwase watangije Rwanda Clothing n’abandi batandukanye.
Umwaka Umujyi wa Kigali wahangiweho wahawe umwihariko ku myambaro ya KGL (Amafoto).
Ubu imyaka 114 irashize Kigali ibayeho, amateka yayo ni mareremare gusa uwayigezemo wese anyurwa n’isuku n’umutekano biwuranga bigatuma atifuza gutaha.
Buri Munyarwanda wese atewe ishema no kugira umurwa mukuru mwiza nk’uyu, bigatuma iteka ahora ashishikajwe no kuwushakira icyawuteza imbere no kuwurinda ngo hatagira ikiwuhungabanya.
Mu barinzi b’Umujyi harimo na Kigali Guardian For Life (KGL), ikirango cy’urubyiruko rwibumbiye mu itsinda ryitwa Dawn Central Investment Bureau (DCIB) rikora imyambaro itandukanye.
Iki kigo gikora imyambaro ariko igaruka ku mateka n’ubwiza bw’Umujyi wa Kigali, kuri ubu bahisemo gusohora iriho umwaka wa 1907.
Abadasobanukiwe n’amateka bagira ngo uyu mubare ni umurimbo washyizwe kuri iyi myambaro, ariko ufite byinshi usobanuye ku mateka ya Kigali n’ u Rwanda muri rusange.
Hasohotse ingofero ziri mu mabara atandukanye zanditseho imibare minini ya 1907 nk’umwaka Kigali yahangiweho, inyuma hari inyuguti nto za KGL nk’ikirango cy’iyi myambaro ndetse ku mpande hariho DCIB igaragaza iki kigo.
Umwe mu bayobozi ba DCIB, Habimana Félix, yabwiye IGIHE ko gukomeza kwibanda ku myambaro igaragaza Kigali ari ubutumwa bashaka gutanga ndetse no kurushaho kuyimenyekanisha.
Ati “Igituma dukomeza kwibanda ku myambaro igaragaza Kigali ni ubutumwa dushaka guha urubyiruko kugira ngo barusheho kurinda umujyi, kandi ni no guteza imbere ubukerarugendo no kumenyekanisha amateka yawo.”
Yakomeje avuga ko izi ngofero ziriho umwaka Kigali yabereyeho zakiriwe neza ku isoko kuko hari abakunda ibidafite amagambo, ubu bakaba babonye iriho imibare kandi igaragaza Kigali.
Ati “Abantu bazakiriye neza ku isoko kuko hari abadakunda ingofero ziriho amagambo, ubu babona iziriho imibare kandi zisobanuye byinshi kuri Kigali bakazikunda. Urumva ko ubu abantu bafite amahitamo atandukanye.”
KGL imaze imyaka ine ikora ikaba yaratangiriye ku ngofero ebyiri gusa none ubu bafite ubushobozi bwo kugira iduka ririmo imyambaro itandukanye irimo ingofero z’ubwoko butandukanye, imipira ndetse n’inkweto.
Nike yatsinze ikirego cyo guhagarika inkweto ziswe ‘Satan’ zikozwe mu maraso y’abantu.
Izi nkweto zikozwe mu mabara y’umukara n’umutuku zakozwe ku bufatanye bw’ikigo MSCH n’umuhanzi Lil Nas X. Ziriho amagambo yo muri Bibiliya muri Luka 10:18 ahanditse ngo “Nabonye Satani avuye mu ijuru, agwa asa n’umurabyo”.
Nike ikimara kubona izi nkweto zarakozwe higanywe izayo, yahise ishyikiriza urukiko rw’i New York ikirego, isaba ko izi nkweto zahagarikwa gucuruza kuko nta ruhare yagize mu ikorwa ryazo bikaba bishobora guteza urujijo ku isoko.
Kuri uyu wa Kane urukiko rwanzuye ko izi nkweto zitongera gucuruzwa, gusa uyu mwanzuro ukaba uteye urujijo kuko n’ubundi hari hasohotse imiguru 666 yose ihita ishira.
Buri muguru w’izi nkweto waguzwe amadolari 1.018, kandi zari ziriho ikirango cya Nike, umusaraba, akamenyetso ka Pentagone n’imirongo itukura yakozwe mu bitonyanga by’amaraso byatanzwe na bamwe mu bagize iki kigo cyazikoze.
Ku ruhande rw’abanyamategeko ba MSCHF bo bavugaga ko izi nkweto 666 atari ubwoko bushya bashyize ku isoko ahubwo ko ari igihangano cy’ubugeni bakoze kigenewe abantu bake.
Inkweto ziswe Satani zatangiye guteza impagarara ku wa Mbere ubwo hasohokaga indirimbo y’umuhanzi Lil Nas X yise Montero (Call Me By Your Name), imugaragaza ari ku cyuma cyikaraga ava mu ijuru ajya ikuzimu bigaragaza ya magambo yo muri Luka 10:18.
Zikimara gusohoka zahise ziteza impagarara ku mbuga nkoranyambaga abantu batandukanye bagaragaza ko uku ari ugusebya abakirisitu. Muri bo harimo Guverineri wa Leta ya South Dakota, Kristi Noem, wavuze ko ibyakozwe kuri izi nkweto ari amarorerwa.
Inkweto ziswe Satani zikoze mu maraso y’umuntu zateje ururondogoro.
Izi nkweto zikozwe mu mabara y’umukara n’umutuku zakozwe ku bufatanye bw’ikigo MSCH n’umuhanzi Lil Nas X. Ziriho amagambo yo muri Bibiliya muri Luka 10:18 ahanditse ngo “Nabonye Satani avuye mu ijuru, agwa asa n’umurabyo”.
Ziriho ikirango cya Nike, umusaraba, akamenyetso ka pentagone n’imirongo itukura yakozwe mu bitonyanga by’amaraso byatanzwe na bamwe mu bagize iki kigo kiri kuzicuruza.
Izi nkweto zasohotse kuri uyu wa Mbere hasohorwa imiguru 666 buri umwe ugura amadolari 1.018, ariko mu gihe gito zari zashize ku isoko.
Nike imaze kubona ko hari abiganye ikirango cyayo, yatanze ikirego mu rukiko rw’i New York, ko rwabuza MSCHF gukomeza gucuruza izi nkweto kuko zishobora guteza urujijo mu bakiliya bayo bacyeka ko aribo bazikoze.
Bagize bati “Nta bufatanye buri hagati ya Nike na MSCHF mu gukora inkweto za satani, izi bakoze zishobora guteza urujijo ku isoko ryacu abantu batekereza ko hari uruhare twagize mu ikorwa ryazo.”
Izi nkweto zagaragaye bwa mbere mu ndirimbo nshya ya Lil Nas X yitwa Montero (Call Me By Your Name), yari yabanje gutangazwa ku wa Gatanu.
Muhire watangije ‘Inkanda House’ ihanga imyambaro yavuze uko “Gourmette” zambarwaga mu muco nyarwanda.
Ni mu kiganiro Muhire yagiranye Urusaro Carine cyari gifite umutwe ugira uti ‘Imyambarire yo hambere mu iterambere rya Made in Rwanda’ aho aba bombi baganiriye ku ruhare rw’inzu ndangamurage mu gufasha bamwe mu bahanzi b’imideli.
Muhire yavuze ko imyumvire ku myambaro ikorerwa mu Rwanda imaze kugenda ihinduka bitewe ahanini n’uko na Leta yabigizemo uruhare igaca imyambaro ya Caguwa.
Ati “Kuba imyumvire igenda ihinduka ku bijyanye n’imyambaro ikorerwa mu Rwanda ni intambwe ikomeye tugenda dutera. Tukiza mu mwuga wo kudoda imyambaro nta kibazo twari dufite cy’icyo kubona ibyo twifashisha mu guhanga imyambaro ariko ubu kubera ko twabaye benshi hari igihe bibaho. Gusa, hari ibyo dufite twifashisha byo mu bihingwa, hari amagweja akora ubudodo dufite ibyo twifashisha bikorerwa inaha, ndetse hari n’umusore wo mu Rwanda ukora ibipesu mu mahembe hari n’ibiva hanze.”
Yabajijwe niba abona ingoro ndangamurage ari ahantu umuntu yavoma ibintu byiza byamufasha gukora ibintu byiza nk’ibyo akora undi mu gusubiza avuga ko bishoboka cyane ndetse anitangaho urugero.
Ati “Natangiye gusura inzu ndangamurage cyane i Butare ndi umwana muto ubu ndashaje. Hari ibintu byinshi nagiye mbona bikamfasha. Hari ibintu byinshi byo mu nzu ndangamurage byagiye bintera imbaraga zo guhanga imyambaro.”
Aha niho yavuze ko hari imirimbo yo hambere yitwa ‘ubutega’ yambarwaga n’abagore bo hambere, yatumye atangira guhanga imirimbo yakwambarwa n’igitsinagore.
Ati “Hariho imirimbo bitaga ubutega abagore bo hambere bambaraga ku birenge ntekereza ko n’abagabo babyambaraga, tugerageza gukora utuntu n’umuntu yakwambara ku birenge hari abajya bavuga ko ari imico mibi n’ubwomanzi cyangwa uburara kandi ariko no mu Rwanda rwo hambere byarahabaga.”
Yavuze ko inzu ndangamurage azishimira ko hari umusanzu ziha abahanga imyambaro iyo bazisuye.
Ati “Nibaza ko inzu ndangamurage twabashimira cyane, hari ababona ari bito bitewe n’uko bareba ariko njye ndabashimira cyane. Ndabashimira aho mugeze ubu. Hari byinshi mutuma tubona kandi nimubyongera bizaba ari akarusho.”
Dr Kandt witiriwe iyi ngoro iherereye mu Mujyi wa Kigali muri Nyarugenge ari nayo umuyobozi wayo yaganiraga na Patrick Muhire, yabaye igihe kirekire mu bikorwa by’ubushakashatsi i Shangi, nyuma aza gusubira mu Budage, agarutse mu Rwanda yakomeje ibikorwa by’ubushakashatsi ariko aza no kugirirwa icyizere, agirwa Rezida w’u Rwanda, ahita yimukira ahazwi nk’Ingoro yo kwa ‘Richard Kandt’.
Iyi nzu yitiriwe ifatwa nk’imwe mu zigezweho zimaze igihe kirekire mu Rwanda, ni imwe mu zisurwa cyane na ba mukerarugendo ndetse yihariye amateka yaranze Abanyarwanda n’Abadage.
Muhire wari watumiwe mu kiganiro n’umuyobozi w’Ingoro yitiriwe Richard Kandt yatangiye guhanga imideli mu 2008. Inkanda House yashinze ni imwe mu nzu zihanga imideli zimaze igihe mu Rwanda kuko yatangiye mu buryo bweruye mu 2010. Ikora imyambaro itandukanye irimo imico ivanze y’Abanyamahanga n’uwo mu Rwanda.
Izina ‘Inkanda’ risobanuye umwambaro w’abagore bo mu Rwanda rwo hambere nk’uko abakobwa n’abagabo bambaraga ishabure bagatega amasunzu, abagore bambaraga Inkanda bagasokoza uruhanika.
Inkanda yabaga ikoze mu ruhu bakayambara bayikenyereye mu mabere. Uyu musore yahisemo iri zina mu gukomeza gusigasira umuco.
Intego Muhire yari afite atangira yari ukumvisha abanyarwanda ko uruganda rw’imideli atari umwuga w’injiji nk’uko benshi bamubwiraga agitangira. Imyambaro ya Inkanda House yamamaye harimo “Inka ya Data Collection” yagiye hanze mu 2018, yari imyamabro ihuza gakondo nyarwanda n’ibigezweho.
Hari kandi ‘The black days of Marie Antoinette’ yerekanye ku bufatanye na Ambasade y’Ababiligi mu Rwanda. Iyi myambaro avuga ko yayihimbye ashaka kwibuka abantu bagize uruhare mu ruganda rw’imideli batabarutse.
Patrick Muhire Nshuti yize ibijyanye no gucunga imari. Iyi nzu ye ikora imyambaro y’abagabo n’abagore. Ni umwe mu batangije ‘Kigali Fashion Week’ yamenyekaniyemo abamurika imideli n’abayihanga benshi bo mu Rwanda.
Joyce Fashion Designs yashyize hanze imyambaro yatuye ba Nyampinga (Amafoto).Iyi myambaro ya Uwamahoro yayise ‘Nyampinga dedicated Collection’. Igizwe n’amakanzu cyane cyane ndetse n’indi mike irimo amashati n’amakabutura byose by’abakobwa.
Uwamahoro yabwiye IGIHE ko iyi myambaro mishya yashyize hanze yatekereje kuykora mu gihe hari amarushanwa atandukanye aherutse kuba mu Rwanda arimo Miss Rwanda ndetse na Miss Supranational kuko hari abakobwa bamwe bo muri ayo marushanwa yambitse.
Ati “Ni imyambaro natuye ba nyampinga kuko nayambitse abakobwa batandukanye barimo abo muri Miss Rwanda ndetse nabo muri Miss Supranational, byose by’ubu mwaka. Natekereje kuyikora mu gihe aya marushanwa yari arimbanyije.”
Nko muri Miss Rwanda yambitse abakobwa bari basanganywe amakamba ubwo bajyaga kuyatanga ku munsi wa nyuma w’iri rushanwa, aba barimo Umutesi Denise wabaye Igisonga cya kabiri muri Miss Rwanda mu 2020 ndetse na Umwiza Phionah wabaye Igisonga cya Mbere muri Miss Rwanda mu 2020, uzahagararira u Rwanda mu irushanwa ry’ubwiza rya Miss University Africa ribera muri Nigeria.
Uretse aba kandi niwe wambitse Musana Teta Hense ku munsi wo gutangaza abakobwa 20 bagombaga kujya mu mwiherero wa Miss Rwanda. Musana Teta Hense ni nawe uyu mwaka ufite umushinga urimo Agashya.
Joyce Fashion Designs ni nayo yambitse abakobwa bose barindwi bageze mu cyiciro cya nyuma cya Miss Supranational mu 2021, ku munsi wo gutanga ikamba.
Uwamahoro ni umwe mu bahanga imideli bahagaze neza muri iki gihe. Avuga ko n’ubwo atari yagera ku nzozi yari afite atangira, ashima Imana mu buryo bukomeye.
Uyu mukobwa ubusanzwe ufite inzu ihanga imyambaro ya ‘Joyce Fashion Designs’ avuga ko kugira ngo amenye kudoda byaturutse ku kuba yarakuze abona iwabo hari imashini zibikora, akagenda abyiga akiri muto kugeza ubwo yabaye mukuru akabikomeza.
Ati “Kubera ko nakundaga kubona imashini iri aho nta kintu bari kuyikoresha, natangiye kujya nyifata nkiga kudoda gusa ntabwo nabikundaga cyane. Mu 2015 natangiye kwiga imashini neza ariko numvaga ntazabikora nk’umwuga, nkirangiza kwiga imashini nahise njya kwiga kaminuza.”
Mu 2017 nibwo yaje kubitangira bya kinyamwuga ariko biza kugenda biguru ntege kuko atari afite ubushobozi buhagije kandi anabifatanya n’amasomo ya Kaminuza. Nyuma yaje gushinga inzu ihanga imyambaro yise ‘Joyce Fashion Designs’.
Afite intego yo gukomeza gukora neza no guhaza isoko ry’imyambaro mu Rwanda akagera no ku isoko mpuzamahanga.
Wig, imisatsi mihangano iharawe i Kigali ishobora gusubiza ku isuka abatunganyaga imisatsi.
Mu myaka yashize umuntu washakaga kwisukisha cyangwa kugira imisatsi mireremire yoroshye bizwi nko kudefiriza,yagana abize iby’uwo mwuga bakamufasha kuba yashyira ku mutwe ibyo ashaka.
Kuri ubu ibintu bimaze guhindura isura ko hasigaye hari imisatsi n’ibisuko bicuruzwa bikozwe mu buryo bumeze nk’ingofero, ku buryo igihe ushakiye kuwukoresha uhita uwambara bitagusabye kujya kubabyize.
Na mbere ubu buryo bwariho ariko ntibyari biteye imbere ku buryo buri wese yabonaga ibikoze neza, mu bwoko bw’imisatsi buri wese yakwifuza. Wasangaga benshi bavuga ko abazikoresha ari abantu badasobanukiwe n’ibyubwiza.
Kuri ubu ibintu byarahindutse ko iyi misatsi ishyirwaho igihe cyose yateye imbere, aho iboneka mu bwoko butandukanye, haba imiremire, imigufi n’ibindi.
Iyi misatsi ikozwe mu ngofero usibye kuba yorohereza abayikoresha kandi igezweho cyane kuburyo umugore cyangwa umukobwa utayitunze aba atakisanga mu basirimu.
Wig ikoreshwa mu buryo bworoshye ku buryo uhita uyambara nk’ingofero wabanje gusuka ibituta cyangwa waryamishije umusatsi usanganwe, washaka gufatisha ugakoreshaho amavuta yabugemewe ikaguma ku mutwe.
Bamwe mu bayikoresha baganiriye na IGIHE , bavuze ko igituma bayikunda ari uko yabaganyirije umwanya bamaraga mu nzu zitunganya imisatsi ,ndetse bakaba bahinduranya ibyo bafite ku mutwe uko babishaka.
Umulisa Kelly Sandra yavuze ko gukoresha ubu buryo bimufasha guhora asa neza.
Ati “Gukoresha wig biramfasha cyane kuko mba mfite iz’imisatsi miremire n’izisutse. Icyo nkeneye nicyo nshyiraho kandi kuko nzi kubyikorera byatumye ngabanya wa mwanya namaraga muri Salon, kandi uhora ukeye kuko uba wahinduye uko usa kenshi”.
Mutoni Barber we avuga ko ubu bwoko bw’imisatsi bumafasha guhora akeye kandi ko byamuruhuye ingoyi yo kwisukisha akababara umutwe nkuko byajyaga bimugendekera.
Ati “Usibye kuba mpora nkeye none nkaba mfite ibisuko, ejo ngashyira imisatsi ya kinyafurika cyangwa imiremire uko nshaka byanduhuye kubabara bari kunsuka. Mbere nasukaga amarasita nkarwara ariko ubu mpita nyishyiramo nta kibazo ngize.”
Yakomeje avuga ko bibafasha no kudasesagura kuko wig uyigura ukayimarana igihe kinini, nyamara ibisuko bisanzwe nyuma y’ukwezi biba byashaje.
Ati “Erega biranagufasha mu buryo bwo kudasesagura ko niba nko mu kwezi wasukishaga ukabikuraho ukajugunya, ubu siko bimeze ko uyikuraho ukayoza ukabika.”
Ku ruhande rw’abazicuruza nabo bavuga ko abantu bakwiye kureka gusesagura bisukisha ibintu bakuraho kandi hari uburyo bwo gutunga ibirambye, kandi ko bituma n’isuku yo mu mutwe yiyongera.
Umucuruzi w’ibirungo by’ubwiza, Maty Beauty yagize ati “Kugura wig ni ukwiteganyiriza kuko uyikoresha igihe, ntabwo ipfa gusaza kandi iriya uyishyiraho wasutse ibituta cyangwa hejuru y’umusatsi wawe muke. Uyikuraho ukoga mu mutwe uko ushaka, biroroha kurusha kuzategereza koga mu mutwe nyuma y’amezi atatu wasukuye.”
Nubwo hari abashima ibyiza bya wig ariko abize umwuga wo gusuka no gutunganya imisatsi y’abagore bo bahangayikishijwe n’ikwirakwira ryayo, kuko bishobora kuzatuma ibyo bize bibapfira ubusa.
Umusutsi ubimazemo imyaka itanu, Mujawamariya Valentine yavuze ko iterambere ari ryiza,ariko ko ubwiyongere bwa wig nibukomeza gusakara hose ibyo bize bizabapfira ubusa.
Ati “Kuba haza ibintu bishya ni byiza, ariko se ko ureba abantu basigaye bagura iriya misatsi bakayishyiriraho ubwo tuzaba abande? Ikizakurikiraho tuzabura abo dusuka kandi ibi nibyo byari bidutunze n’abacu”.
Uyu mubyeyi wari usanzwe ufite abakiliya b’abanyamujyi yavuze ko batangiye kugabanuka bitewe n’ubu bwoko bushya bw’imisatsi.
Ati “Nari mfite ukuntu nkorana n’abakobwa b’abanyamujyi kuko hari abo nziranye nabo bitabiriye amarushanwa y’ubwiza bakanzanira na bagenzi babo, ubu ntibakiza nkuko byari bisanzwe, aza ari uko yabuze wenda ubwoko bwa wig bw’ibisuko ashaka. Ibi bintera ubwoba ko mu minsi iri imbere bazagenda burundu”.
Izi mpungenge azihuje na Abubakar Mupenzi utunganya imisatsi y’abagore uvuga ko ahangayikishijwe no kuba abakiliya bakoresha imisatsi bagabanyuka.
Ati “Abantu bazaga kudefiriza no kwiyogoshesha ari benshi ariko ushatse imisatsi idefirije agura wig ndende, yashaka imigufi akaba ariyo agura, bidatinze turashaka ikindi dukora”.
Iyi misatsi kuri ubu ikoreshwa n’abifite kubera ko igiciro kiri hejuru. Imyiza iboneka guhera ku bihumbi 50frw ariko igenda igabanuka uko iminsi ishira.
Uko Guma mu rugo yatumye Dusenge Steffa yinjira mu bucuruzi bw’ibikomo.
Uyu musore mu kiganiro yagiranye na IGIHE yavuze ko yahisemo gutangira uyu mushinga nyuma y’uko yari amaze igihe kinini atekereza kuwukora ariko akabura umwanya kubera akandi kazi yakoraga.
Ubwo Coronavirus yugarizaga abantu mu Rwanda n’ahandi henshi ku Isi bakajya muri Guma mu rugo, nibwo yahisemo guhita yinjira mu gukora ibikomo ndetse kuri ubu yemeza ko yatangiye kungukirwa n’ubu bucuruzi. Ibi bikomo bye yabyise HIIGHK Bracelets.
Ati “Nari mfite igitekezo kuva cyera cyo kubikora ariko nkabura umwanya ariko muri Guma mu rugo y’umwaka ushize nibwo nabonye umwanya uhagije wo gushyira mu bikorwa igitekerezo cyanjye. Nashyize hanze agakomo kanjye mbona abantu barabikunze bintera imbaraga yo kubikomeza.”
“Ibikomo ntabwo ari ibintu byo kwambara habaye ibintu bidasanzwe runaka kandi ntabwo bigenewe itsinda runaka ry’abagabo cyangwa abagore. Ntabwo umuntu abyambara ashaka kwiyerekana cyangwa kugaragara neza. Ahubwo byakwifashishwa mu kubara inkuru cyangwa kwerekana uwo uri we.”
Ibi bikomo bigaragaramo ikamba, Gusenga akavuga ko impamvu batekereje kurishyiramo, ari uko bashakaga kugaragaza ko umwami yakoraga byiza abyikorera kandi akabikorera abandi.
Impamvu babikoze ni uko umuntu wambitswe aka gakomo aba ari kubara inkuru ze nk’uko umwami yabikoraga, yikorera ibyiza kandi anabikorera abaturaga ayoboye.
Ntabwo mu Rwanda hazwi abantu benshi bakora ibikomo kuko bifatwa nk’ibintu biciriritse ariko Dusenge asigaye abyaza impano ye umusaruro, kandi byatangiye kumufasha.
Yavuze ko hari abantu amaze guha akazi n’ubwo atari benshi cyane, yemeza ko uko ubucuruzi bwe buzagenda bwaguka ariko na we azagenda yagura ubucuruzi bwe.
Ati “Maze guha akazi abantu batanu barimo ushinzwe kunshyirira ibintu ku mbuga nkoranyambaga , ugeza ibintu ku bantu baba babisabye ndetse n’abandi babiri bamfasha gukora no gutunganya udukomo n’amasaro.”
Yavuze ko ibintu bimuvuna ari ukumenyekanisha ibyo akora kuko hari benshi batarabimenya uko abyifuza.
Yemeza ko ubu akazi yari asanzwe akora yamaze kukareka. Ati “ Akazi nakoraga narakaretse kuko nashaka kubanza gushyira imbaraga mu kubaka izina ry’ibi nkora kugira ngo abantu bose babimenye baba abari mu Rwanda no hanze yarwo.”
Yavuze ko ku munsi bashobora gukora udukomo turi hagati 10 na 20, gusa akavuga ko umubare w’utwo bagurisha ukiri hasi bitewe n’ibi bihe bya COVID-19.
Teddy Riley uri mu Rwanda yasuye House of Tayo (Amafoto).
Amafoto yashyizwe ku mbuga nkoranyambaga z’iyi nzu ikora imyambaro, agaragaza Teddy Riley ari kumwe na Mathew Rugamba watangije iyi nzu ndetse hari n’aho agaragara yigera imyambaro ikorerwa muri iyi nzu.
Iyi nzu yanditse ku mbuga nkoranyambaga zayo iti “Byari ibyishimo by’ikirenga kwakira umunyabigwi w’umuririmbyi akaba n’utunganya indirimbo n’uzandika, Teddy Riley; aho dukorera ejo.”
Uyu mugabo w’imyaka 53 yageze mu Rwanda ku wa Gatandatu abanza gushyirwa mu kato no gupimwa Coronavirus nk’uko biri mu mabwiriza yashyizweho n’inzego z’ubuzima mu kwirinda ikwirakwira ry’iki cyorezo.
Kuri uyu wa Mbere, tariki 7 Ukuboza 2020, Teddy Riley yasuye Urwibutso rwa Jenoside yakorewe Abatutsi rwa Kigali ruri ku Gisozi, anunamira inzirakarengane ziharuhukiye.
Teddy Riley uyu munsi yasuye Ishuri ry’Umuziki rya Muhanga aho agirana ikiganiro n’abanyeshuri baryigamo ndetse n’abariyobora. Azamara icyumweru mu Rwanda.
Ubusanzwe uyu mugabo w’Umunyamerika yitwa Edward Theodore Riley. Ni umuririmbyi, umwanditsi w’indirimbo, akaba anazitunganya. Azwi cyane nk’umwe mu batangije injyana ya New jack swing, yamamaye cyane muri Amerika no ku Isi yose mu myaka ya 1980.
Mu 1987 yari ari umwe mu bagize itsinda rya Guy, yari ahuriyemo na Aaron Hall na Timmy Gatling.
Nyuma yo gukora album ya kabiri y’iri tsinda afatanyije n’uwitwa The Future bakoze kuri album ya Michael Jackson ya munani yitwaga ‘Dangerous’ yagiye hanze mu 1991, ikaza no gukundwa bihambaye.
Teddy Riley yaje gutandukana na bagenzi be babanaga muri Guy, mu 1991 ahita ashinga irindi tsinda ryitwaga Blackstreet. Iri tsinda ryakunzwe mu ndirimbo zitandukanye zirimo “Don’t Leave Me” yagiye hanze mu 1997, “No Diggity” yagiye hanze mu 1996, bakoranye na Dr. Dre na Queen Pen n’izindi. Iri tsinda ryasenyutse mu 2011 rikajya ryongera rikihuza.
Ishimishamubiri? Bikini mu marushanwa y’ubwiza, umwambaro ukunze kuvugirizwa induru ku Isi yose.
Ku bo muri iri dini, abenshi bakunze kwambara umwambaro uzwi nka burkini wahanzwe n’Umunya-Australia, Aheda Zanetti, uhisha umubiri wose uretse isura, intoki n’amano. Nawo hari ibihugu bitemerera abakobwa babyo kuwambara n’iyo yaba agiye koga ku mazi.
Bikini isanzwe yambarwa mu marushanwa y’ubwiza ikunze kwambarwa, iyo hagezeho icyiciro kizwi nka ‘Swim Suit competition’. Icyo gihe abakobwa bambara utwenda duhisha amabere ndetse n’imyanya y’ibanga ubundi si ukwivayo bakiyekerekana imbere y’Akanama Nkemurampaka nta nkomyi.
Ni umwambaro washyizwe mu marushanwa y’ubwiza ugamije kugaragaza ubwiza bw’umukobwa bujyanye n’uko ikimero cye gikurura abantu.
Uyu mwambaro akenshi wambarwa, hari sosiyete zatanze agatubutse zigamije kwamamaza cyangwa se gushaka abamurika imideli bajya bifashishwa mu kwambara imyambaro yazo.
Ariko, hari n’abawifashisha mu marushanwa y’ubwiza bagamije ishimishamubiri (kugaburira amaso yabo imiterere y’umukobwa ujya gusa n’uwambaye ubusa), ibintu bikundwa cyane n’abiganjemo abagabo bageze mu zabukuru.
Bikini yabaye kimwe mu bigize amarushanwa atandukanye akomeye y’ubwiza ku Isi arimo Miss Earth na Miss World, ndetse abaterankunga nka Hawaiian Tropic bari bamwe mu bamamaza mu gihe cy’iki cyiciro.
Uretse kwambara bikini mu marushanwa y’ubwiza hari ibihugu akorerwa mu tubari, utubyiniro, imikino ya boxing n’ahandi; aho abahize abandi bahabwa ibikombe, amafaranga cyangwa se amasezerano yo gukora ibijyanye no kumurika imideli.
Muri Leta Zunze Ubumwe za Amerika, amarushanwa y’ubwiza ku bari n’abategarugori arimo imyambaro ya bikini yatangiye kumenyakana mu myaka yo mu 1880. N’ubwo ayo marushanwa yabaga ari menshi, ntabwo yahabwaga agaciro.
Yatangiye kubahwa ubwo hatangiraga ‘Miss America’ mu 1921, ariko andi marushanwa yasaga nk’aciriritse yakomeje kubaho n’ubundi.
Amarushanwa ya bikini, hari akorwa agamije kureba umukobwa ufite ikibuno kinini kandi cyiza kurusha abandi, urugero nka Miss Bum Bum ibera muri Brésil ndetse na Miss Reef ibera mu bihugu bitandukanye byo mu Majyepfo ya Amerika.
Twirengagije ukwamamara kw’amarushanwa y’ubwiza atandukanye kandi umukobwa akaba yitabira ku bushake bwe, iyo bigeze ku cyiciro cyo kwambara bikini bikunze kuvugisha benshi.
Abanenga iki cyiciro mu marushanwa y’ubwiza, bavuga ko ubwiza bw’umwari budakwiriye kureberwa ku miterere y’umubiri we. Ndetse amarushanwa amwe akomeye ku Isi yagiye yotswa igitutu kugeza afashe umwanzuro wo gukuramo iki cyiciro.
Miss World yabaye bwa mbere mu 1951 yateguwe na Eric Morley [wahoze ari umugabo wa Julia Morley uhagarariye Miss World Oraganization itegura iri rushanwa uyu munsi], yashyizwemo uyu mwambaro agamije kumenyekanisha umwambaro wo kogana mu iserukiramuco ryo mu Bwongereza ryitwaga ‘Festival Bikini Contest’.
Umunya-Suède, Kiki Håkansson, wegukanye ikamba icyo gihe yaryambitswe yambaye bikini, maze ibihugu bigendera ku migenzo n’imico y’amadini ntibyabivugaho rumwe, ndetse bimwe byafashe umwanzuro wo kutazongera kwitabira.
Bikini yaje gukurwamo ahubwo zisimbuzwa amakanzu maremare azwi nka Evening Gowns. Bikini zongeye kugaruka muri iri rushanwa ariko nabwo biteza impagarara. Mu myaka yo hagati yo mu 1970 no mu 1980, ryamaganwe na benshi biganjemo abaharanira uburenganzira bw’igitsinagore.
Nyuma abategura irushanwa bahisemo ko icyiciro cya bikini cyajya kibera mu muhezo, imbere y’akanama nkemurampaka k’abantu bake ntibishyirwe mu itangazamakuru.
Ryaje kuba rihagaze gato, ryongera kuba mu 1996 mu Mujyi wa Bangalore mu Buhinde, ariko nabwo Abahinde benshi bararyamagana, bavuga ko ritesha agaciro umwari kubera bikini.
Habaye imyigaragambyo ikomeye muri icyo gihugu, ku buryo icyiciro cyo kwiyerekana muri bikini cyabereye mu birwa bya Seychelles.
Mu 2013 iri rushanwa rya Miss World ryabereye muri Indonesia ahantu habarizwa umuryango munini w’abemera amahame ya Islam, nabwo riramaganwa.
Hari n’umuryango wo muri icyo gihugu wasabye ko irushanwa ritagomba kuhabera kuko ryamamaza ibikobwa by’ubusambanyi n’ubunebwe mu bakobwa, kandi nta mpamvu n’imwe yo kwerekana ibice by’abagore byakabaye bihishwa.
Icyo gihe, abateguraga iri rushanwa barisimbuje indi myambaro itagaragaza ubwambure bw’abakobwa.
Igitutu cyatumye amarushanwa amwe akura Bikini ku bigenderwaho hatangwa amanota…
Nyuma y’induru n’imijugujugu yagiye ikurikizwa irushanwa rya Miss World kubera bikini kuva ryatangira, mu Ukuboza 2014, byatangajwe iki cyiciro kitazongera kugaragara muri iri rushanwa ryari rimaze imyaka irenga 60 rihanganye na benshi bangaga bikini.
Bikini ikurwamo, Umuyobozi Mukuru wa Miss World Organization Julia Evelyn Pritchard Morley yavuze ko bafashe iki cyemezo bashaka ko ‘aho kureba imiterere y’umukobwa bazajye bareba ubwenge bwe n’indi myitwarire’.
Muri Kamena 2018, irushanwa rya Miss America naryo ryatangaje rigiye gukuraho icyiciro cyasabaga abakobwa kwiyerekana mu mwambaro wo kogana ndetse hakurwaho gusuzuma ubwiza bw’abahatanira ikamba hagendewe ku miterere y’umubiri wabo.
Gusa umukobwa ushaka kuwambara muri iri rushanwa ari ubushake bwe, we ntabwo yakumiriwe.
Ibihugu bimwe byashyizeho ingamba zikarishye ku bakobwa, zibuza kwambara bikini…
Umunya- Afghanistan, Vida Samadzai, yahataniye ikamba rya Miss Earth mu 2003, yaje kutishimirwa mu gihugu cye yaba mu baturage ndetse no mu buyobozi bamunenga kujya mu irushanwa bambaramo bikini.
Uyu mukobwa yavukiye muri Afghanistan ariko akurira muri Amerika, gusa ajya muri iri rushanwa icyo gihe yabaga mu Buhinde.
Byatumye Afghanistan ica burundu kwambara bikini mu marushanwa y’ubwiza abera muri icyo gihugu ndetse no ku bakobwa bashobora kuyihagararira mu marushanwa y’ubwiza.
Uyu mwanzuro waje uherekejwe n’ibisobanuro bivuga ko kugaragara umuntu yambaye ubusa mu marushanwa y’ubwiza bihabanye amahame ya Islam ndetse bihabanye n’umuco wo muri Afghanistan, bigatesha umuntu ikuzo.
Icyo gihe, Habiba Sarabi wari Minisitiri ushinzwe ibijyanye n’abagore yavuze ko kugaragara umuntu asa nk’uwambaye ubusa atari ubwisanzure bw’umugore cyangwa umukobwa.
Ati “Ahubwo ku giti cyanjye mbona ari mu rwego rwo gushimisha abagabo.” Icyo gihe iki gihugu cyavuze ko Vida Samadzai yagiye atagihagarariye.
Vida Samadzai wari wabaye umukobwa wa kabiri wambitswe ikamba rya Miss Afghanistan nyuma y’uwitwa Zohra Daoud wambitswe iri kamba mu 1972, yagiye akangishwa kwicwa ndetse yamaze amezi atatu acungirwa umutekano na FBI.
Bikini yaketsweho kwifashishwa nk’igikoresho ku bashaka gukoresha abakobwa ubusambanyi
Irushanwa rya Miss Tanguita risobanurwa nk’irushanwa ry’ubwiza ry’abana rya bikini [Miss Child Bikini] ryo muri Colombia , rifatwa nka kamwe mu duce tugize del Rio Suarez Festival, ryashinjwe gukururira abana bato mu busambanyi.
Gusa abategura iri rushanwa bo babyamaganiye kure bavuga ko atari ko bimeze, ko ahubwo rigamije kugaragaza akamaro k’imiterere myiza y’umwana.
Impirambanyi ku burenganzira bwa muntu zavuze ko iri rushanwa n’ubwo ryemewe rihonyora uburenganzira bw’abana batarageza imyaka y’ubukure.
No mu Rwanda Bikini ikunze kurikoroza!
Kuva mu 2016 nibwo bikini yatangiye kutavugwaho rumwe cyane mu Banyarwanda.
Icyo gihe, Miss Akiwacu Colombe wari uri mu irushanwa ry’ubwiza rya Miss Supranational mu 2016 yemeye kwiyerekana yambaye ‘Bikini’ mu gihe abandi bakobwa bari baragiye baserukira u Rwanda bajyagayo bakabyangaga.
Mu 2013 Mutesi Aurore wari uhagarariye u Rwanda yanze kwambara ‘Bikini’ nk’abandi kugira ngo yerekane indangagaciro z’Abanyarwandakazi. Mu 2014, Neema Umwali na we yunze mu rya mugenzi we yanga kwambara utu twenda ahubwo yiyerekana yambaye umwitero.
Icyo gihe hari abacunaguje Mutesi Aurore bamushinja gukoza isoni igihugu no kucyandagaza mu maso y’amahanga we akavuga ko ataciye inka amabere.
Abanyarwandakazi batangiye gutinyuka bikini mu 2015, Sonia Gisa yabimburiye abandi ayambara ntacyo yikanga ndetse icyo gihe yatahanye ikamba rya Nyampinga uhagarariye Umugabane wa Afurika.
Ubwo yitabiraga iri rushanwa mu 2016, Akiwacu Colombe niwe wambaye bikini biravugwa cyane ndetse bamwe bavuga ko nyampinga w’u Rwanda atari akwiriye kujya kwanika amatako ku gasozi, gusa hari n’abandi bavugaga ko ibyo yakoze aribyo.
Abandi bose bakurikiyeho mu irushanwa rya Miss Supranational barimo Ingabire Habiba wagiyeyo mu 2017, Uwase Clémentine [Tina] wagiyeyo mu 2018 na Umunyana Shanitah bose bambaye uyu mwambaro ntacyo bikanga, gusa amafoto yabo yasakazwa agakurikizwa amagambo yiganjemo avuga ko ‘bahonyoye umuco’.
Miss Uwase Hirwa Honorine ‘Miss Igisabo’ ubwo yitabiraga Miss Earth 2017 nawe yanze kwambara bikini, icyo gihe abantu bamwe bamwutse inabi bavuga atari akwiriye kwitabira abizi ko atazayambara. Ibi bikomeza kuba urujijo ku mukobwa witabira amarushanwa asaba kwambara bikini, kuko yayambara cyangwa ntabikore atabura abamwibasira.
Ubwiza ntibureberwa mu busa
Tariki 25 Ukwakira 2020 bwa mbere mu Rwanda abakobwa bakoze amarushanwa ya Miss Africa Carabal, biyerekana muri bikini ibintu bitari bisanzwe kuko n’abayambaraga mu myaka yashize bayambariraga hanze.
Hari habaye gutoranya abakobwa batanu bagomba gukurwamo umwe uzaserukira u Rwanda muri Miss Africa Calabar izabera muri Nigeria mu mpera z’uyu mwaka.
Uku gutoranya aba bakobwa kwakurikiwe n’induru , benshi bavuga ko batishimiye uburyo abakobwa basabwe kwiyerekana mu mwambaro wa bikini ubusanzwe benshi bavuga ko uhabanye n’umuco nyarwanda.
Bamwe bavugaga ko mu gihe aya marushanwa abera mu bindi bihugu, nta kabuza abakobwa bo mu Rwanda bazasabwa kwambara bikini nta mananiza. Abandi bakavuga ko bidakwiye ku munyarwandakazi, maze rubura gica!
Umuyobozi w’Umuryango Urwanya ruswa n’Akarengane, Transparency International Rwanda, Ingabire Marie Immaculée, yavuze ko uburyo abakobwa bari bambayemo ntaho bitandukaniye n’ubusa buri buri. Yagize ati “Ubusa ni ubusa nyine kandi ubwiza ntibureberwa mu busa.”
Iyahoze ari Inteko Nyarwanda y’ururimi n’umuco (RALC) ntabwo yigeze yemeranya na gato n’abakobwa Bambara bikini mu marushanwa y’ubwiza ariko n’abavagayo bakaza mu Rwanda nta bihano bafatirwaga.
Hari abantu bamwe bagiye bavuga ko “Bikini” yambawe mu rwego rw’akazi yaba idahabanye n’umuco nyarwanda.
Reba amashusho y’abakobwa ba mbere 10 muri Miss Universe 2019 mu cyiciro cyo kwiyerekana bambaye Bikini.
Inkanda House yashyize hanze imyambaro mishya (Amafoto).
Muhire yabwiye IGIHE ko iyi myambaro ari imyambaro yatekereje mu bihe bya Coronavirus, ashaka kwerekana ko nyuma y’ubuzima bubi hashobora kubaho ubundi bwiza.
Ati “Nashatse kwerekana ko na nyuma y’urupfu hari ubuzima. Nyuma y’iminsi mibi twaciyemo ya Covid-19 ubuzima buracyakomeza. Ni aho nakuye igitekerezo cyo guhanga iyi myambaro.”
Iyi myambaro ni iya 23 mu yo yagiye ashyira hanze, akayereka abanyarwanda baba mu Rwanda ndetse n’abo hanze.
Uyu musore avuga ko nk’umuhanzi w’imideli, uri mu ba mbere bafashe iya mbere mu gukangurira abanyarwanda cyane cyane urubyiruko ko imideli ari ikintu cyateza umuntu ku giti cye imbere ndetse n’igihugu muri rusange yishimira urwego uru ruganga rugezeho.
Ati “Nishimira urwego imideli igezeho uyu munsi wa none mu Rwanda, tugitangira nta watwumvaga ndetse hari n’abadusekaga ariko ubu tumaze kuba benshi. Ibihangano byacu birambarwa hirya no hino mu Rwanda ndetse no hanze yarwo. Ni ikintu gishimishije.”
Inkanda House ni imwe mu nzu zihanga imideli zimaze igihe mu Rwanda kuko yatangiye mu 2010. Ikora imyambaro itandukanye irimo imico ivanze y’Abanyamahanga n’uwo mu Rwanda.
Izina ‘Inkanda’ risobanuye umwambaro w’abagore bo mu Rwanda rwo hambere nk’uko abakobwa n’abagabo bambaraga ishabure bagatega amasunzu, abagore bambaraga Inkanda bagasokoza uruhanika.
Inkanda yabaga ikoze mu ruhu cyangwa mu mpuzu bakayambara bayicyenyereye mu mabere. Uyu musore yahisemo iri zina mu gukomeza gusigasira umuco.
Muhire yavuze ko intego yari afite atangira ari ukumvisha abanyarwanda ko uruganda rw’imideli atari umwuga w’injiji.
Ati “Dutangira nari mfite icyifuzo cyo kurema mu mitwe y’abanyarwanda ko imideli cyangwa ubudozi atari umwuga w’injiji, ahubwo ko ushobora kurangiza kaminuza ugakora ubudozi kandi bugateza imbere igihugu nawe ubwawe.”
Yakomeje agira ati “Nashakaga gutinyura abana b’abanyarwanda ko kwihangira umurimo atari ugufungura Cyber Café gusa cyangwa Restaurant kandi nabigezeho. Nashakaga no kumvisha abanyarwanda muri rusange ko bashobora kwambara iby’iwabo bakaberwa batiriwe birukira muri caguwa n’imyenda iva i Burayi kandi bigenda biza rwose.”
Imyambaro ya Inkanda House yamamaye harimo “Inka ya Data Collection” yagiye hanze mu 2018, yari imyamabro ihuza gakondo nyarwanda n’ibigezweho.
Hari kandi ‘The black days of Marie Antoinette’ yerekanye ku bufatanye na Ambassade y’Ababiligi mu Rwanda. Iyi myambaro avuga ko yayihimbye ashaka kwibuka abantu bagize uruhare mu ruganda rw’imideli batabarutse.
Ati “Nashakaga kwibuka no guha agaciro abantu batuvuyemo baba Abanyarwanda cyangwa Abanyamahanga bagize uruhare mu mateka ya y’uruganda rw’imideli. Marie Antoinette nayitiriye yari Umwamikazi mu Bufaransa.”
Imyambaro Inkanda yatangiriyeho mu 2010 yayise “Bagilinkanda”, bishatse kuvuga ngo “Arahirwa ufite icyo akinga ku mubiri, ni umugisha kubona icyo wambara”.
Patrick Muhire Nshuti yize ibijyanye no gucunga imari. Iyi nzu ye ikora imyambaro y’abagabo n’abagore. Ni umwe mu batangije ‘Kigali Fashion Week’ yamenyekaniye abamurika imideli n’abayihanga benshi bo mu Rwanda.
Mazimpaka Christelle wabaye igisonga cya Miss Career Africa mu 2019 yatangiye gukora imirimbo y’ubwiza.
Uyu mukobwa agiye kujya akora imirimbo itandukanye irimo amaherena ndetse n’imikufi yo mu ijosi. Azajya abikora binyuze muri sosiyete ye yatangije yise ‘Ijunja Crystals’.
Yabwiye IGIHE ko yatekereje gukora uyu mushinga kuko yabonaga mu Rwanda nta zindi sosiyete nyinshi zikora ibintu nk’ibi.
Ati “Ni ibintu ubusanzwe njye ubwanjye numvaga nzakora kuva kera. Ni ibintu nkunda ku buryo gutangira kubikora ari intambwe ikomeye kuri njye. Nkunda kugaragaza neza kandi mu buryo butandukanye n’abandi. Abantu bose dukorana dukunda gushyira ibyo dutekereza n’inyungu zacu mu byo twabasha kugira.”
Yakomeje avuga imirimbo yabo igenewe abantu b’ingeri zose.
Yavuze ko yahisemo gukora iyi mirimbo atekereza ko byafasha Abanyafurika bose, ndetse bikagera mu bihugu byose byo kuri uyu mugabane bakagabanya kugura ibituruka i Burayi n’ahandi.
Mazimpaka Christelle yitabiriye Miss Career Africa mu 2019 , yegukana umwanya wa kabiri. Aha yari afite umushinga witwa witwa Rugori.
Mu 2018 nabwo yegukanye umwanya wa gatatu. Muri iri rushanwa rigamije gushishikariza abakobwa kuyoboka amasomo n’ibigo bigaruka cyane ku bumenyi n’ikoranabuhanga, yagaragaje umushinga wo kwifashisha ikoranabuhanga mu guhuza abashoramari n’imishinga mito.
Icyo gihe yahawe igihembo cya 1 000 000 Frw no kwitabira imwe mu nama mpuzamahanga abihawe na RURA.
Kenzō wagize uruhare runini mu kumenyekanisha u Buyapani mu ruganda rw’imideli yitabye Imana.
Uyu mugabo yubatse izina rikomeye mu ruganda rw’imideli ku Isi yari afite inzu y’imideli yitwa ‘Kenzo’. Yapfiriye mu bitaro biherereye mu Bufaransa mu Mujyi wa Paris.
Yibukirwa ku buhanga bwe buhambaye mu guhanga imideli ndetse no kuba ariwe muhanzi w’imideli ukomoka mu Buyapani wabashije kugaragara muri Paris Fashion Week ku nshuro ya mbere.
Abayapani benshi ku rubuga rwa Twitter bagaragaje uyu musaza nk’umuntu wagize uruhare rukomeye mu kongera kuvuka k’uruganda rw’imideli mu Buyapani.
Abandi bavuze ko kugira ikintu cyakozwe n’uyu mugabo ari ishema kuri bo, umwe yanditse ati “Ikofi ya mbere natunze yari yarakozwe na Kenzo. N’ubwo ari akantu gato, nzahora mbyibuka. Ruhukira mu mahoro.”
Undi yagize ati “Mfite umwambaro ya Kenzo nahawe na Mama, na n’ubu ndacyawambara.”
Kenzo yavutse mu 1939 ahitwa Himeji. Yagiye mu Mujyi wa Paris mu 1965 akoresheje ubwato, yirengagije ko atari azi kuvuga Igifaransa na gato, atangira guhanga imyambaro akayigurisha ku nzu z’imideli zikomeye, nyuma aza gufata umwanzuro wo gushinga iduka yari yarise ‘Jungle Jap’.
Yakoraga imyambaro igendanye n’ubundi n’umuco wo mu Buyapani, yigeze kuvuga ko impamvu yabikoze ko ariko atashakaga gukora nk’ibyo yasanze Abafaransa bakora.
Kenzo yamamaye cyane ubwo Elle Magazine yashyiraga kimwe mu bikorwa bye ku gifuniko cyacyo.
Kenzo yatangiye kwamamara cyane mu ruganda rw’imideli mu Bufaransa ndetse n’iwabo mu Bufaransa guhera mu myaka yo mu 1970 kuzamura ndetse atangira no kwegukana ibihembo bitandukanye.
Rwanda Cultural Fashion Show igiye gutangiza ishuri ry’ibijyanye n’imideli.
Iri shuri rizatangira mu 2021, ryigisha kumurika imideli ndetse no kuyihanga; aho nibura riteganya ko ku ikubitiro rizakira abanyeshuri 110 baziga ibi byombi.
Ntawirema Célestin usanzwe utegura ibirori bya Rwanda Cultural Fashion Show, yabwiye IGIHE ko impamvu batekereje gutangiza iri shuri ari uko nta rindi risanzwe riri mu Rwanda bityo abona hari icyuho gikomeye cyane.
Ati “Ikintu cya mbere cyabiteye ni urukundo rw’uruganda rw’imideli. Ni ikintu twabonaga ko ari icyuho gikomeye mu Rwanda kuba nta shuri ryigisha ibijyanye n’imideli rihari. Dushaka kuzana impinduka nyinshi kandi nziza mu ruganda rw’imideli no kugaragaza impano nziza kandi nyinshi.”
Yakomeje avuga ko bazifashisha abarimu bakomoka mu Rwanda n’abo hanze yarwo.
Bimwe mu bisabwa ku bashaka kwiga muri iri shuri harimo kuba umuntu ashobora kuvuga neza icyongereza, ku bakobwa bagomba kuba bashobora kugendera mu nkweto ndende, bashobora gukoresha camera, kwiyishyurira amafaranga y’ishuri ndetse no kuba afite mudasobwa akaba yabasha kwiga hifashishijwe ikoranabuhanga muri ibi bihe bya Coronavirus.
Yakomeje avuga ko mu 2021 nibatangiza iri shuri COVID-19 icyugarije Isi, bazigisha hifashishijwe ikoranabuhanga.
Abashaka kwiyandikisha bashobora kunyura kuri .
Rwanda Cultural Fashion Show, iherutse gutangiza ikiganiro kijyanye n’imideli gica ku ISIBO TV ya Bruce Melodie. Iki kiganiro cyitwa Ikirezi Fashion Style TV Show gikorwa na Uwimbabazi Monique.
Inkweto nshya za Kanye West zabaye urwenya ku mbuga nkoranyambaga.
Uyu muhanzi aheruka gushyira hanze amafoto y’izi nkweto ze avuga ko zigiye kujya hanze mu minsi ya vuba. Mu miterere y’izi nkweto, zigaragara ko ari umweru ariko zikaba zirimo imirongo myinshi yigoronzoye ndetse n’imbere hakaba hasongoye.
Nyuma yo kwerekana izi nkweto benshi bazigereranyije n’ibitunguru abandi bavuga andi magambo menshi, yatumye abakoresha imbuga nkoranyambaga bacika ururondogoro.
Umwe mu bakoresha Twitter yanditse ati “Ubu rero ngiye kwishyura $ 800 ngura ibitunguru bakase?”
Abandi bagereranyije izi nkweto n’amakaloni abandi batera urwenya bazigereranya na Viennetta ice cream itakiboneka muri Amerika. Umwe ati “Kanye West akumbuye cyane Viennetta ice cream, none yagerageje kuyikora mu nkweto na none.”
Ntabwo igihe zizamurikirwa n’ibiciro byazo birajya hanze gusa ubusanzwe inkweto ze ziba zigura hagati y’ama-euro 200 na 1000. Izi nkweto nshya za Kanye West zizaba zitwa YZY x D Rose yazikoze ku bufatanye na Derrick Rose uzwi cyane muri Basketball.
Uko agapfukamunwa kabaye umudeli ujyanishwa n’imyenda ku bashaka kurimba (Amafoto)
Umwaka wa 2020 ni umwaka wari witezweho kuba umwaka w’icyerekezo ndetse Isi yose ijya kuwinjiramo abantu bari bafite amashyushyu yo kureba uko umwaka w’icyerekezo uzaba umeze.
Ibyari byitezwe siko byagenze! Kuko ugitangira icyorezo cya Coronavirus cyahise cyugariza Isi maze umwaka wari witezweho kuba uba uw’amata n’ubuki usharirira benshi nk’umuravumba.
Umuhanzi Danny Vumbi niwe waririmbye ati ‘nta gihoraho nk’impinduka!’. Hari abatakaje akazi kubera iki cyorezo abandi babura ababo, mbese n’umwaka waratunguranye uzana ikintu gikomeye kizajya cyibukwa mu binyejana byose.
Niwo mwaka bwa mbere mu mateka abantu bategetswe kuguma mu ngo wasohoka ugahura n’ingorane; abandi bagasabwa gukaraba buri kanya aho bageze hose nk’aho bagiye gufata amafunguro; mbese ni uw’akumiro.
Agapfukamunwa ntikari kazwi na benshi uretse abakora muri serivisi zibasaba kwipfuka amazuru kugira ngo birinde kuba bakwandura indwara z’ubuhumekero abandi bakumvaga nk’umugani.
Mu 2020 yaba abari basanzwe bambara agapfukamunwa ndetse n’abatari basanzwe bakazi batunguwe no kumva ko noneho bibaye itegeko kukambara mu gihe umuntu agiye mu bantu benshi.
Abakunda kurimba mu gushaka uburyo bagomba kwambara aka gapfukamunwa kandi ntibibicire uburyo bashakaga kwambara; batangiye kujya bakambara bajyanishije n’imyambaro aho umuntu asigaye ajya kudodesha umwambaro wo guserukana mu birori cyangwa ahandi akibuka ko agomba gushyiraho n’agapfukamunwa bijyanye.
Christelle Kabagire usanzwe ari umunyamideli ndetse wanagiye akora ibiganiro bitandukanye bijyanye nabyo, yabwiye IGIHE ko udupfukamunwa twaje mu buryo butunguranye bigatuma abantu batangira gushaka uburyo badusanisha n’imyambaro bagiye kurimba.
Ati “Agapfukamunwa kaje hari utundi dusanzwe dukoreshwa amasaha atandatu(Surgery Mask). Byatumye hatangira gukorwa udupfukamunwa dutandukanye dukozwe mu myenda no mu bindi. Mbere na mbere muri iki gihe cy’icyorezo aho dusabwa kwambara udupfukamunwa ubanza kureba uwo mwenda ugiye kwambara.”
“Uhita ureba niba kwambara agapfukamunwa nirinze nkanarimba. Hari ukuntu nshobora kwambara udupfukamunwa dufite ibara rimwe cyangwa se nkambara nk’akumukara kajyana n’ibara iryo ariryo ryose.
Yakomeje agira ati “Agapfukamunwa gafite irindi bara ricanye bisaba kwambara ibintu bijya kujyana nako. Niyo icyorezo cyarangira bizaterwa n’abantu kuba bareka kwambara agapfukamunwa. Ibitaramo biri kubera ku mbuga nkoranyambaga muri iki gihe by’imideli bisigaye bigaragaramo imyambaro ijyanishijwe n’udupfukamunwa. Mbona iyo umuntu yambaye agapfukamunwa kajyanye n’ibyo yambaye aba yarimbye neza.”
Yagiriye inama abantu yo kujya bareba imyambaro bagiye bakwambara mbere yo guhitamo agapfukamunwa kagiye kujyana nayo.
Ati “Hari ukuntu ukwambara agapfukamunwa wirinda hakabaho no kukambara wibuka no kujyanisha n’ibyo wambaye. Kugira ngo ntibibe akavuyo. Icyo nashishikariza abanyarwanda ni ukwambara agapfukamunwa ureba uti aka karaza kujyana n’umwe mu myambaro nambaye?”
Niyitanga Olivier washinze inzu ihanga imideli ya Tanga Designs we yavuze ko n’ubwo abanyarwanda bari kwitabira kwambara udupfukamunwa batujyanishije n’ibyo bambaye(bikaryohera amaso) hari abagifite imyumvire yo kumva ko tugomba kuba duhendutse.
Ati “Mu Rwanda bari kwitabira kwambara udupfukamunwa ariko ntabwo ibyo kujyanisha udupfukamunwa byari byatera imbere neza cyane. Ntabwo abantu barabyumva cyane. Nko hanze ho byafashe indi ntera hari ako mperutse kubaza kuri internet bambwira ko kagura $ 5 000. Kari gakoze mu bintu bihenze. Hari bamwe inaha bacyumva ko kagomba kugura 500 Frw kandi bakajya bakambara mu birori n’ahandi.”
Yavuze ko ariko n’ubwo hari abantu batarabyumva, hari impinduka byazanye mu myambarire ndetse no mu buryo bw’ubukungu hakagira abahanga imideli babibyaza amafaranga.
Ubu mu Rwanda bitewe n’uko umuntu yifite ashobora kubona agapfukamunwa ka make nka 500 Frw, 1000 Frw, 1500 Frw, 2000 Frw ndetse hari n’uduhenze tugura amafaranga abarirwa mu 10 000 y’amanyarwanda.
Reba amafoto mu bihe bitandukanye y’abantu bambaye udupfukamunwa bajyanishije.
Ambara uberwe! Imyenda 10 abasore bakwambara muri iki gihe cy’impeshyi.
Abahanga mu kurimba, basobanura neza ko kwambara neza, bijyana n’ibihe kandi n’aho umuntu agiye. Niba umuntu agiye mu nama, ntabwo agomba kwambara nk’ugiye mu musangiro n’inshuti cyangwa se kuruhuka. Ibi ni yo mpamvu habaho umwambaro wagenewe ikintu runaka, ku buryo utabona uwambaye ingozi ari muri siporo.
Mu mico itandukanye, impeshyi ifatwa nk’igihe cy’ibiruhuko, aho abantu bafata akanya, bakajya ku mazi n’ahandi, bakumva akayaga bashyira ubwenge ku gihe.
No ku banyarwanda ni uko bimeze, aho usanga akenshi mu mpera z’icyumweru, bifashisha uyu mwanya, bagatembera mu bice nyaburanga bitatse u Rwanda.
Iraguha Prosper ni umucuruzi w’imyenda mu Mujyi wa Kigali, asobanura ko muri ibi bihe, benshi mu banyamujyi, bamugana bashaka imyenda yo gutemberana mu mpera z’icyumweru.
Mu myenda umuntu ashobora kwambara muri ibi bihe, iyo yajyana gutembera no kuruhura umubiri nko mu mpera z’icyumweru cyangwa iyo yakwirirwana mu rugo.
Ingero z’imyenda y’abagabo wakwambara muri ibi bihe.
Perezida Kagame na Madamu Jeannette Kagame mu myambaro ya Moshions: Ibyishimo kuri Turahirwa wayihanze (Amafoto).
Ni imyenda yihariye, guhera ku yo yise Inkingi, Ingoma yanjye, Intsinzi, Utopia, Rafiki, Ruheru n’indi.
Moses Turahirwa ni umusore w’imyaka 28 umaze kwandika izina rikomeye mu guhanga imideli mu Rwanda ku buryo benshi bamwirahira. Imyenda ye irangwa n’uko iba yifiteho ikirango cy’imigongo, umutako nyarwanda wo hambere.
Mu 2015 yashinze inzu y’imideli ayita Moshions. Ni igitekerezo yagize biturutse ku gushaka gukora imyambaro ifite umwihariko wa Kinyafurika by’umwihariko mu Rwanda. Izina Moshions, ni impine y’izina rye ry’irikirisitu “Moses” yongeyeho ijambo ryaturutse ku “Fashion” [“Mo” ya Moses na “shion” ya Fashion].
Yatangiye kwikorera nyuma y’igihe yerekana imyenda y’abandi bakoreshaga ibitenge bakavuga ko ari imyambaro ya kinyafurika, we yiha intego yo kugaragaza umwihariko w’u Rwanda.
Ubwo IGIHE iheruka kumusura yatangaje ko “Nagerageje gukoresha nk’umwitero mu buryo bugezweho, nkoresha imigongo itakwa mu nzu n’ayo masaro ubona bataka ku myenda, ku buryo tugira wa mwimerere w’u Rwanda ariko noneho mu myambarire.”
Ubu aho wajya hose wambaye umwenda wakozwe na Moshions, byakorohera uwo ariwe wese kuwutandukanya n’indi, akabona byoroshye umwihariko wawo.
Uyu musore yatumye benshi bagira ibihe byiza, magingo aya mu bukwe imyambaro ye niyo isigaye yiganje, benshi bakarimba ariko banajyanisha n’umuco nyarwanda; by’umwihariko bakishimira ko ibyo bambaye bibahesha icyubahiro ku bwo kuba byarakorewe mu Rwanda.
Turahirwa washinze ’Moshions’ yagizwe Ambasaderi wa PSG.
Uyu musore yinjiye mu mikorere na PSG biturutse ku masezerano u Rwanda ruherutse kugirana n’iyi kipe yo kujya yambara imyambaro yanditseho amagambo ‘Visit Rwanda’ mu rwego rwa kwamamaza ubukerarugendo bw’u Rwanda no kumenyekanisha ibindi byiza bitatse igihugu.
Yanditse kuri Instagram agaragaza ko yishimiye kuba ari umwe mu batoranyijwe, ashimira RDB na Visit Rwanda kuba ariwe bahisemo.
Ati “Ntewe ishema n’ibyaranze impera z’icyumweru bidasanzwe hamwe na ALL - Accor Live Limitless na PSG ndetse nishimiye gutoranywa nk’umwe mu bagiye kuba aba Ambasaderi babo. Ndashimira cyane RDB na Visit Rwanda ku buranga bankoreye. »
Turahirwa yaratoranyijwe biturutse ku Kigo cy’Igihugu cy’Iterambere, RDB, cyamuhaye PSG na ALL nk’umwe mu banyarwanda bamaze kwiteza imbere kandi bafite izina rikomeye mu Rwanda mu ruhango rw’imideli.
Uyu musore mu mpera z’icyumweru gishize yagiye mu Bufaransa mu ifatwa ry’amashusho azajya hanze mu minsi iri imbere yo kwamamaza iyi kipe ndetse na Sosiyete ya ALL.
Ubufatanye bwa PSG na RDB buzafasha abakurikirana iyi kipe n’Isi muri rusange kumenya ubwiza bw’u Rwanda, umuco n’udushya twaruhangwamo kimwe n’ibicuruzwa birukorerwamo.
Nk’uko bikubiye mu masezerano y’impande zombi, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino ya Shampiyona.
U Rwanda rwiteze ko binyuze muri ubu bufatanye, abakinnyi ba PSG n’ibindi byamamare mpuzamahanga, bizabafasha gusura u Rwanda, bakabona ibyiza bitatse igihugu cy’imisozi igihumbi uhereye ku bijyanye n’ubugeni, umuco, siporo, muzika, ubukerarugendo, amafunguro n’ubwiza bw’igihugu muri rusange.
Ikindi ni uko icyayi cy’u Rwanda n’ikawa aribyo byonyine bizajya bitangwa kuri Parc des Princes mu mwaka utaha w’imikino.
Hazajya habaho kandi icyumweru cy’imishinga y’abanyempano b’Abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Paris Saint Germain ni imwe mu makipe akomeye ku Isi, aho ikinamo Umunya-Brésil Neymar waciye agahigo ko kuba umukinnyi uhenze mu mateka ya ruhago ubwo yagurwaga avuye muri FC Barcelone mu 2017.
Ivumburamatsiko kuri Fred Lyon wambika benshi mu byamamare nyarwanda.
Ubusanzwe yitwa Fred Ndicunguye, amaze imyaka ibiri n’igice akora akazi ko gucuruza imyambaro itandukanye, inkweto n’ibindi. Akundwa na benshi kuko agira imyambaro igezweho.
Ubaze umubare w’ibyamamare ntiwawurangiza kuko uhereye kuri Bruce Melodie, Shaddy Boo, Queen Cha, Safi Madiba, Dj Toyxxk, Marnaud n’abandi benshi.
IGIHE yamwegereye imuganiriza byinshi abantu bashobora kumwibazaho ndetse n’uko yatangiye gukora ubucuruza bw’imyenda bwaje gutuma yiharira isoko mu gukorana n’ibyamamare.
Avuga ko gucuruza yabitangiye kuva kera yiga muri kaminuza mu Bushinwa, akaza kubona ko ari impano ye.
Ati “Ni ibintu byari bisanzwe bindimo. Nkiri muri kaminuza nabwo nari umucuruzi, hari ukuntu ushobora kuba ukora aka kazi ariko nta biro ugira, rero niko nakoraga. Nabikoze nkiri mu ishuri mbona byavamo umugati.”
“Aho nasoreje kaminuza naratangiye, abantu baramenya nanjye icyo bakeneye ndakimenya. Nize mu Bushinwa, ibijyanye n’ubushabitsi mpuzamahanga. Aho nigaga nakundaga gutembera mu masoko atandukanye ugasanga ni njye uhorana ibintu bishya, bikaba ngombwa ko bagenzi banjye banyifashisha, nkagenda mbibonamo inyungu nke ndabikomeza kuko nabonaga ari impano yanjye.”
Yemeza ko atatangiye gukora agamije kwambika abantu imyenda gusa ahubwo yari afite na gahunda yo gukora ikintu cyiza gituma umuntu yambara ibijyanye kandi akaberwa.
Ati “Naje nje gukemura ikibazo cyo kwambika abantu ntabwo naje gukora ubushabitsi gusa ahubwo kwari ukugira ngo abantu mbambike. Iyo ushaka kwambika umuntu ntabwo umwambika imyenda ngo agende yambaye ibirenge. Umwambika inkweto, ipantalo, ishati, amadarubindi byaba ngombwa ukamwambika n’isaha.’’
Avuga ko ashaka gutangira kujya agurisha n’imyambaro ya Made in Rwanda.
Kuri we ngo abashaka kurimba buri wese aza afite igitekerezo cy’uko ashaka kuberwa ariko na Fred bitewe n’uko akubona akaba yakongeraraho ibindi bitekerezo byatuma wambara mu buryo bunogeye ijisho.
Muri iki gihe akorana bya hafi na Bruce Melodie, ndetse n’imyambaro yari yambaye aririmba muri East Africa’s Got Talent yari yayambitswe n’uyu musore.
Ati “Urebye Bruce Melodie wa mbere y’uko mfungura iri duka n’uw’ubu baratandukanye. Asigaye yambara bigezweho kandi bimubereye. Yambara imyambaro y’abanyamujyi. Nizo mpinduka nazanye kugira ngo ibintu abahanzi mpuzamahanga babona ku Isi bibashe kugera no ku bahanzi bacu. Imyambaro ntabwo iba ihenze. Guhera ku bihumbi icumi iwanjye ushobora kwambara.”
Avuga ko yambika umuntu bitewe n’igikorwa agiyemo. Muri iyi minsi iduka rye ryambika cyane cyane abagabo ariko ubu ashaka gufungura iduka ryihariye ry’abagore.
Miss Akiwacu Colombe yitabiriye Paris Fashion Week (Amafoto).
Paris Fashion Week iri mu bikorwa byo kumurika imideli bikomeye ku Isi, ku buryo buri munyamideli wese mu bihugu bitandukanye aba yifuza umunsi umwe kuzagaragara atambuka imbere y’abitabiriye iki gikorwa.
Uretse kuba ari igikorwa gikomeye ni kimwe mu bihemba neza kandi ukigiyemo akaba yabasha kumenyana n’abandi bantu bakomeye muri uru ruganda bikaba byamufungurira andi marembo.
Iki gikorwa ngarukamwaka kuri iyi nshuro cyabaye guhera ku wa 23 Nzeri kugeza ku wa 1 Ukwakira 2019. Akiwacu Colombe yabaye umwe mu bamurika imideli basaga ijana babashije kwitabira. Uyu mukobwa we ari mu banyamideli biyerekanye ku munsi wa nyuma.
Imyambaro yamuritswe muri iki gikorwa yari iy’abadozi b’imyenda bibumbiye muri Global Fashion Collective.
Miss Akiwacu Colombe yabwiye IGIHE ko kumurika imideli muri iki gikorwa byari akarusho kuri we, by’umwihariko ku mwuga asanzwe akora wo kumurika imideli.
Ati “Kugira ngo njyemo nitabiriye itoranya ry’abanyamideli barankunda. Byari byiza cyane ku mwuga wanjye wo kumurika imideli, ikindi ndishyurwa gusa ndanabikunda.”
Paris Fashion Week ni kimwe mu birori bimurikirwamo imideli bikomeye ku Isi, iri mu cyiciro kimwe na London Fashion Week, Milan Fashion Week na New York Fashion Week.
Iki gikorwa cyatangiye guhera mu 1973 bigizwemo uruhare na French Fashion Federation.
Miss Akiwacu yaherukaga ibikorwa nk’ibi muri Kamena 2019, aho yitabiriye imurika ry’imisatsi rigamije kwamagana ivangura rikorerwa abafite imisatsi y’injwiri mu Mujyi wa Paris mu gace ka Place de l’Opéra.
Iki gikorwa cyari cyateguwe na Murielle Kabile usanzwe akora imisatsi y’ubwoko butandukanye.
Iki gikorwa cyo kumurika imisatsi cyiswe “Don’t Touch My Hair”, cyakozwe mu rwego rwo kwamagana abantu bakora mu misatsi y’abafite injwiri nk’uburyo bwo kubendereza cyangwa kubirataho, ibintu bifatwa nk’ivanguraruhu.
Akiwacu Colombe amaze imyaka ine mu Bufaransa, amaze kwimariramo ibyo kumurika imideli ndetse ni kimwe mu bimutunze n’ubwo afite akandi kazi ka buri munsi akora.
Uyu mukobwa yari aherutse kuza mu Rwanda muri Nzeri 2019, aho, nyuma y’ubukangurambaga yagiye akora mu buryo butandukanye.
Akiwacu yatowe nka Nyampinga w’u Rwanda mu 2014 ubwo iri rushanwa ryatangiraga gutegurwa na Rwanda Inspiration Backup ikibikora kugeza n’ubu.
Umusore uzahagararira u Rwanda muri ‘Mister Africa 2019’ yamenyekanye.
Uyu musore w’imyaka 20 yashyizwe mu bazatoranywamo uhiga abandi mu buranga muri Afurika mu irushanwa risanzwe rizwi cyane nka Mister Africa International ritegurwa na House of Twitch yo muri Nigeria nk’uko Promise Adebayo ukuriye iyi sosiyete itegura irushanwa yabitangarije IGIHE.
Umwaka ushize u Rwanda rwagombaga guserukirwa na Nshongore wabaye Mister Elegancy Rwanda 2018, ariko ntiyabasha kwitabira.
Ibirori ny’ir’izina byo kwambika ikamba umusore uzahiga abandi muri Mister Africa 2019, bizaba ku wa 1 Ukuboza 2019.
U Rwanda rumaze kwitabira iri rushanwa kabiri, ubwa mbere byari mu 2015 ubwo Turahirwa Moses yabaga Igisonga cya mbere cya Rudasumbwa ndetse no mu 2017 ubwo Ntabanganyimana Jean de Dieu yahigikaga bagenzi be akegukana ikamba rya Mister Africa International 2017.
Umwaka ushize ikamba rya Mister Africa International ryatwawe na Calisah Jiwa wo muri Tanzania. Yakurikiwe na Ibrahim Alton Mansaray wo muri Sierra Leone, Chuckie Ihebuzor wo muri Nigeria, Jason Asare Akoto wo muri Ghana na Makala Nganda Courtez wo muri Cameroon.
Christophe Carlos, Mister Africa-France yatowe nk’uwubatse umubiri neza naho Tevin Lennox wahagarariye u Bwongereza atorwa nk’uwifotoje neza ku mucanga.
Abanyarwanda bacanye umucyo muri Tokyo Africa Collections (Amafoto).
Ni igikorwa cyabaye ku nshuro ya mbere cyitabiriwe n’Abanyarwanda nyuma y’ubufatanye n’abategura Kigali International Fashion Week.
Mbere y’igikorwa aba Banyarwanda bitabiriye Tokyo Fashion Week basuye ibigo bikomeye nka AOKI iri mu bigo bikora amakositimu akomeye mu Buyapani, kompanyi itegura icyayi cy’u Rwanda n’ibindi.
Aba Banyarwanda bageze mu Buyapani ku wa 27 Kanama 2019 bazagaruka i Kigali ku wa 5 Nzeri 2019.
Abahanga imideli bo mu Rwanda bitabiriye Tokyo Africa Collections barimo Murorunkwere Sandrine ufite inzu ihanga imideli ya Sahorn Fashion House na Karen Uwera ufite inzu y’imideli ya KARSSH Collection.
Mu berekana imideli bitabiriye baturutse mu Rwanda barimo Bella Christa Kanyange na Kaneza Lynka Amanda.
Kuva mu 2017, ibirori ngarukamwaka bya Kigali Fashion Week byagejejwe ku yindi ntera n’ababitegura bitangira kubera i Burayi nyuma y’imyaka irindwi bibera mu Rwanda gusa.
Icyo gihe ku ikubitiro byatangiriye i Berlin mu Budage, bikomereza i Amsterdam mu Buholandi, hanyuma bisorezwa i Bruxelles mu Bubiligi.
Ku wa Gatandatu tariki 6 Nyakanga 2019 habayeho igikorwa cya Kigali Fashion Week ku nshuro yacyo ya cumi kuva gitangijwe mu Rwanda, cyabereye muri Kigali Serena Hotel.
Cyahurije hamwe abamurika imideli batandukanye bo mu Rwanda no hanze yarwo ndetse n’abayihanga, biyerekanye mu buryo bwanyuze abacyitabiriye.
Herekanwe imyambaro itandukanye irimo iy’inzu zihanga imideli nka Ucoco na The 5 Mith yo mu Burundi, By The Way Clothes yo mu Bubiligi na Gissa Fashion Design yo muri Suède.
Abahanga imideli bo mu Rwanda biyerekanye barimo Aqua, Ihogoza Design, Dk Textiles, Iby’iwacu Summer Collection, Mundi Design na Karen Karsh wa Karsh Collections.
Sayaka Akimoto ushinzwe kumenyekanisha Tokyo Africa Collection 2019 na Leo Sugo utegura iki gikorwa bari mu bacyitabiriye.
Kigali Fashion Week yatangiye mu 2012, itangirana n’ibindi birori birimo icya Kampala, Bujumbura na Nairobi Fashion week.
Inategura ibitaramo muri Ghana n’ibindi bihugu bikomeye ndetse yanatangiye ibirori birimo Kigali International Fashion Week ibera mu Buholandi, u Bubiligi, u Budage n’u Bwongereza.
Uyu mwaka bazatangira ibindi birori birimo ibizabera i New York, Thailand na Singapore.
Kim Kardashian yahinduye izina ry’imideli ye nyuma yo kotswa igitutu n’Abayapani.
Tariki 2 Kamena 2019 nibwo Kim Karashian yamuritse imyambaro y’imbere igaragaza imiterere y’abagore ayita “Kimono”.
Bikimara kumenyekana ko yise iyi myambaro atyo, ntibyishimiwe na benshi biganjemo abo mu Buyapani bifashishije imbuga nkoranyambaga bakamwamaganira kure bavuga ko ari gusuzugura umuco wabo.
Ubusanzwe Kimono ni umwambaro wubashywe mu muco w’Abayapani wambarwa mu birori bikomeye nk’ubukwe, gushyingura n’indi minsi mikuru.
Nyuma y’iki gitutu, Kim Kardashian, yemeje ko agiye gushaka irindi zina risimbura Kimono yambuwe n’abayapani.
Abinyujije kuri Twitter na Instagram, Kim Kardashian yatangaje ko yamaze guhindura izina ry’iyi mideli ayita ‘SKIMS’.
Ati “ Abakunzi banjye n’abankurikira mbakuraho ibitekerezo byinshi. Numva ibitekerezo byabo kandi nishimiye ko bampaye ibitekerezo ku mideli yanjye mishya. Nyuma yo kubiha agaciro nishimiye kubatangariza ku mugaragaro SKIMS.”
Kardashian yavuze ko umuhango wo kwerekana iyi mideli uzaba tariki 10 Nzeri 2019.
Tariki 2 Kamena 2019 nibwo Kim Karashian yamuritse imyambaro y’imbere igaragaza imiterere y’abagore ayita “Kimono”.
Bikimara kumenyekana ko yise iyi myambaro atyo, ntibyishimiwe na benshi biganjemo abo mu Buyapani bifashishije imbuga nkoranyambaga bakamwamaganira kure bavuga ko ari gusuzugura umuco wabo.
Ubusanzwe Kimono ni umwambaro wubashywe mu muco w’Abayapani wambarwa mu birori bikomeye nk’ubukwe, gushyingura n’indi minsi mikuru.
Nyuma y’iki gitutu, Kim Kardashian, yemeje ko agiye gushaka irindi zina risimbura Kimono yambuwe n’abayapani.
Abinyujije kuri Twitter na Instagram, Kim Kardashian yatangaje ko yamaze guhindura izina ry’iyi mideli ayita ‘SKIMS’.
Ati “ Abakunzi banjye n’abankurikira mbakuraho ibitekerezo byinshi. Numva ibitekerezo byabo kandi nishimiye ko bampaye ibitekerezo ku mideli yanjye mishya. Nyuma yo kubiha agaciro nishimiye kubatangariza ku mugaragaro SKIMS.”
Kardashian yavuze ko umuhango wo kwerekana iyi mideli uzaba tariki 10 Nzeri 2019.
Paul Böger yabwiye IGIHE ko nyuma yo gusoza amashuri yisumbuye aribwo yaje mu Rwanda mu imenyereza ry’umwaka umwe mu kigo cy’ibidukikije mu Mujyi wa Kigali.
Binyuze muri iryo menyereza yakoze mu 2015, yashituwe n’uruganda rw’imideli mu Rwanda avuga ko yari amaze imyaka myinshi mu bijyanye n’uru ruganda ariko muri icyo gihe ku nshuro ye ya mbere yahisemo gutangira guhanga imyambaro ye ikozwe muri Made in Rwanda bivuye mu bitekerezo bye.
Ati “Byaranshimishije cyane gukora imyambaro ivuye mu bitekerezo byacu ariko noneho ari iya ‘Made in Rwanda’.”
Mu 2016 avuga ko byamushimishije gukora imyambaro yishimiwe na benshi ndetse agenda yakira inyunganizi nziza zimwereka ko yagize igitekerezo cyiza.
Böger yahisemo gukorana n’abakora ibijyanye n’imyambaro bo mu Rwanda ndetse inzu ihanga imideli ye ayita ‘Izuba Clothing’.
Mu 2016 yashyize hanze imyambaro yahanze ya ‘Made in Rwanda’ anayimurika mu imurikagurisha rya Shaban Masengesho ryabereye muri Mainz.
Nyuma yo gukora imyambaro ayijyana iwabo mu Budage akayibika mu bubiko ahafite, iyo amaze kuyigezayo atangira kuyicuruza ku rubuga rwa internet kuri 
Uyu musore amaze kwitabira ibikorwa bitandukanye mu Budage n’ibindi bihugu bihana imbibi amenyekanisha umudeli we wihariye wa ‘Made in Rwanda’ akavuga ko benshi mu bazungu bagenzi be babyishimira.
Avuga ko abantu benshi batita cyane ku ho imyenda yabo yakorewe ndetse n’uwayikoze gusa ngo kuri we ni ingenzi cyane kubivuga no kugaragaza aho imyambaro yaturutse n’uri kuyikora.
Yahisemo guteza imbere ibikorerwa mu Rwanda kuko yabonye imyambaro myinshi yo mu Rwanda iva hanze.
Ati “Amaduka n’amasoko yo mu Rwanda aba yuzuyemo ibyaturutse hanze y’u Rwanda mu bihugu by’ibituranyi cyangwa byinshi byaturutse i Burayi, Aziya cyangwa Amerika. Ariko imyambaro yo mu Rwanda ntabwo icuruzwa mu Burayi. Ntewe imbaraga n’ubukangurambaga nasanze mu Rwanda bwa ‘Made in Rwanda’ nasanze byaba inzira nziza yo kumenyekanisha iyi myambaro ku rwego rw’Isi.”
“Hari isoko rinini mu bijyanye no gukora no gucuruza imyambaro, nshaka ko imyambaro ya ‘Made in Rwanda’ igaragara cyane mu Burayi cyane cyane muri Budage iwacu.”
Avuga igitekerezo cyo kwita iduka rye ‘Izuba’ cyaturutse ku kuba izuba rirasa buri munsi, akaba ashaka ko iduka rye rikomeza kuba nk’izuba.
Mu myaka itanu iri imbere ashaka kuzaba amaze gufatisha isoko ry’imyambaro ye mu Rwanda. Intego ye ni ukugira ububiko bw’imyambaro ye mu Rwanda no mu Budage.
Imyambarire igezweho mu banyamujyi b’abanyabirori (Amafoto).
Akenshi usanga ibijyanye n’imyambarire ari ibihe byisubiramo, bisa nk’aho nta kintu gishya kigihangwa ahubwo imyambaro yakanyujijeho mu bihe bya kera ariyo yongera kwadukanwa n’ikindi gisekuru.
Ingero ni nyinshi zihari ariko dufatiye ku nkweto ya DH yamamaye mu bihe byo hambere, abakurikirana bazi neza ko iyi mu minsi ya vuba yagarutse mu yindi sura ya ‘All Star Converse’ yongera guhararwa na benshi mu rubyiruko ndetse na n’ubu yambarwa n’abatari bake barimo n’ibyamamare.
Nta gishya mu myambarire ahubwo biba ari nko kongera kwiyibutsa ibyo abakurambere bakunze kurimba bikagenda bihererekanywa uko imyaka yahise.
IGIHE yakusanyije imwe mu myambarire igezweho muri iki gihe cyane cyane mu banyamujyi ariko igenda ituruka ku mico y’ahandi bitewe n’ibiba bigezweho mu myambarire y’ibyamamare.
Gutebeza ishati igice kimwe (Half Tuck)
The Guardian itangaza ko iyi myambarire yamamaye cyane kuva mu 2013 ikaza gusa nk’aho icogora kugeza aho muri uyu mwaka yongeye kwigarurira imitima ya benshi.
Ni imyambarire igezweho muri iki gihe mu banyamujyi, iyi usanga benshi mu rubyiruko bayikunda cyane.
Kuva mu muhanda usanga abenshi bambaye muri ubwo buryo, aho ishati itebezwa igice kimwe ikindi kigasigara kirereta. Biragoye kugenda metero zirenze 300 utarahura n’uwarimbye muri ubwo buryo cyane mu duce duhuriramo abantu benshi.
Biba akarusho rero iyo ugiye mu bitaramo kuko kuva ku bahanzi kugera mu bafana babo usanga baserutse muri uwo mwambaro. Ibi bigaragaza ko iyi myambarire ikunzwe bidasubirwaho.
Kwambara agakapu ko mu rukenyerero (Waist Bag)
Kwambara ukarenzaho agakapu nabyo biri mu bigezweho cyane muri iki gihe. Wikipedia igaragaraza ko udukapu twambarwa mu rukenyerero Abanyamerika batwita Fanny Pack, Belt bag cyangwa Belly bag mu gihe Abongereza bo batwita Bum Bag.
Mu mateka, utu dukapu abantu batwambaraga bashaka kwirinda ibisambo. Utu dukapu twafatanywaga n’imikandara mu mico itandukanye guhera mu bihe byo hambere.
Mu myaka yo mu 1980 nibwo utu dukapu twongeye gukorerwa ivugurura ndetse dushyirwa mu kinyamakuru cya Vogue kizwiho kwandika ku byerekeye imideli.
Mu 2012 abahanga imideli batandukanye bongeye kutwadukana batwise ‘Belted Satchels’ cyangwa se ‘Hands-Free Bags’ bashaka kuzana imyambaro ihenze y’abakunda kurimba.
Mu Bufaransa utu dukapu batwita Banana Bags, muri Espagne bakatwita Kidney Bags naho mu Butaliyani ho batwita Marsupio.
Mu 2018, The Boston Globe yatangaje ko udukapu tunitwa ‘Fanny Packs’ twagarutse muri Vogue dufite indi myihariko tuzanywe n’abahanga imideli bakomeye barimo Gucci, Prada na Louis Vuitton.
Twambawe n’ibyamamare bitandukanye birimo Kim Kardashian, Rihanna, Jaden Smith na Russell Westbrook. Uretse kutwambara mu rukenyerero utu dukapu hari n’abatwambara batunyujije mu gatuza tukamanuka tukanyura mu kwaha no mu mugongo.
Ubwoko bw’udukapu dukunzwe kwambarwa turimo utwa Supreme, Adidas na Fila n’utundi.
Kwambara Jean Jacket (Denim Jacket/Trucker Jacket) na Hoodie
Mu myambarire igezweho mu Rwanda muri iki gihe harimo no kwambarira Jean Jacket (ikoti rimeze nk’ikoboyi) inyuma y’umupira w’imbeho, urubyiruko rwinshi cyane cyane i Kigali n’abandi basirimu bari mu bakunda kurimba muri ubu buryo.
Kwambara gutya mu Rwanda byatangiye kwamamara cyane mu ntangiriro za 2019 nyuma y’uko mu mwaka ushize habanje kugerwaho kwambara Jean Jacket nabyo bigaca ibintu.
Hari n’amakoti yitwa ‘Hooded Denim Jacket’ yo afite ishusho y’umupira w’ingofero ufatanye na Denim cyangwa se Jean Jacket.
Jean Jacket yatangiye kwambarwa muri Leta Zunze Ubumwe za Amerika mu kinyejana cya 19, yakunzwe n’ab’ingeri zose ukajya wambarwa n’abagabo n’abagore.
Uyu mwambaro wahanzwe n’uruganda rw’imyenda rwa Levi Strauss & Co. ruri mu zikomeye muri Amerika.
Imikandara ya Cinture Donna
Ni imikandara miremire yambarwa hagamijwe kurimba, uwambaye arawuzengurutsa yawugeza imbere akawureka ukarereta igice kinini ukenda kugera ku mavi.
Mu Karere ka Afurika y’Iburasirazuba iyi mikandara yamamaye cyane guhera mu 2018 biturutse ku ndirimbo yakoreshejwemo mu mashusho ya Sauti Sol na Nyashinski bise ‘Short N Sweet’ yagiye hanze muri Gicurasi umwaka ushize.
Iyi ndirimbo imaze kurebwa n’abasaga miliyoni 13 mu mwaka n’amezi asaga abiri imaze hanze.
Uyu na wo ni umwe mu myambaro abanyamujyi benshi usanga baserukana mu minsi ya none.
Ubundi wasangaga mu minsi ishize umukobwa akenshi agenda yitwaje igikapu kinini mu ntoki; iyo yabaga yasohokanye n’abandi wasangaga bibangamye, ariko muri iki gihe siko bimeze ahubwo benshi bitwaza udukapu duto duhekwa.
Utu dukapu tuba turimo ibintu nkenerwa birimo ibyo bakwifashisha mu kwiyitaho ku isuku, telefoni, indahuzo (chargeur) n’utundi dukoresho twa ngombwa umuntu ashobora gukenera mu rugendo.
Kuri benshi usanga utu dukapu baradusimbuje amasakoshi yari asanzwe amenyerewe cyane.
Ni udutambaro twambarwa mu mutwe duharawe na benshi muri iki gihe. Durags zatangiye kwambarwa mu kinyejana cya 19 n’abakozi b’Abanyamerika bakomoka muri Afurika b’abakene ndetse n’abakoreshwaga uburetwa bashaka kurinda imisatsi yabo ngo itandura.
Mu 1930 Durags zatangiye kwambarwa nk’uturinda musatsi, nyuma y’icyiswe Black Power Movement mu 1960 ihinduka kimwe mu mirimbo mu Banyamerika bakomoka muri Afurika.
Zanambarwaga n’abaraperi n’abakinnyi b’imikino itandukanye cyane ab’igitsinagabo bo mu myaka itandukanye.
Mu 2000, kwambara Durags mu ruhame byabaye nk’ibitakigezweho mu bice bimwe ariko zigumana ubwamamare bwazo ahandi.
Umuraperi A$AP Ferg yongeye guhesha agaciro Durags mu myaka yashize bikubitanye no kugaruka kw’inyogosho benshi bazi nka ‘Waves’, Durags zongera kugira agaciro gakomeye mu muryango w’Abanyamerika bafite inkomoko muri Afurika.
Kwambara Durags muri Amerika byagiye biteza impagarara cyane, hari nk’ubwo mu 2001 abakinnyi ba Shampiyona y’Umupira w’Amaguru yo muri Amerika bigeze kubuzwa kuzambara zo na bandana.
No mu mashuri yisumbuye bigeze kubuzwa kuzambara; nko mu Ishuri ryisumbuye rya John Muir riherereye i Pasadena muri California ryarabikoze mu ntangiriro za 2019 abanyeshuri barigaragambya mu mutuzo.
Iyi myigaragambyo yakozwe n’Ihuriro ry’abanyeshuri b’abirabura. Aba banyeshuri bakoze imyigaragambyo bashinja ubuyobozi bw’ishuri kuvuga ko ‘Kwambara Durags bizatuma abanyeshuri bacengerwa n’imico y’amabandi’ gusa umuyobozi w’ishuri we yireguye avuga ko ataribyo ahubwo babikoze kubera ‘Indangagaciro z’ishuri z’uko bagomba kwitwara ku ishuri’.
Athleisure ni uburyo bw’imyambarire aho imyenda isanzwe ikoreshwa muri siporo, abantu bayambara bagiye mu kazi, ku ishuri cyangwa ibindi birori.
Niba ukurikirana umuziki, indirimbo Safi Madiba yahuriyemo na Meddy bise ‘Got it It’ igaragaza neza uko uyu mugabo wahoze muri Urban Boyz aseruka yambaye amatiriningi atukura.
Iyi myambarire nayo igezweho cyane muri iki gihe by’umwihariko cyane ko ari mu gihe cy’impeshyi, kwambara gutya ni uburyo bwo gusubira mu bihe byo hambere ukajyanisha n’inkweto za siporo.
Abamaze gusobanukirwa n’ibijyanye n’imyambarire usanga aribo bambara muri ubu buryo cyane cyane.
Iyi nayo ni imyambaro igezweho muri iki gihe, ni amapantalo asa nk’acikaguritse ariko akaba asohoka mu ruganda ariko akozwe. Ashobora kuba acitse ku ivi, ku kibero cyangwa ahandi.
Urubuga rwa Apparelsearch rugaragaza ko uyu mwambaro watangiye gukoreshwa ukanamamara cyane kuva mu kinyejana cya 20, mu myaka ya 1980 kugeza mu 2000.
Mu ntangiriro za 2010 nibwo yongeye kwambarwa cyane ku migabane itandukanye.
Guhera mu 2017 uyu mwambaro benshi biganjemo urubyiruko batangiye kuwambara cyane bitandukanye n’indi myaka kugeza na n’uyu munsi n’umwe mu y’abanyabirori.
Iyi myambaro y’abakobwa nayo iri mu igezweho mu banyamujyi. Ni ipantalo z’abakobwa ziba zizamutse ugasanga zambariwe zikagera mu mayunguyungu.
Ni umwe mu myambaro igezweho mu bakobwa muri Kigali ntiwatera metero 100 utarahura n’umukobwa uyambaye.
Ipantaro nk’izi z’abahungu zirahari ariko mu Rwanda ho ntabwo zamamaye cyane nk’iz’abakobwa.
Iyi myenda yoroheye cyane ikorwa na ‘Off White’ ya Virgil Abloh ufite ababyeyi bo muri Ghana ariko wavukiye muri Leta Zunze Ubumwe za Amerika akaba ari naho akorera ibikorwa bye bitandukanye bijyanye no guhanga imyenda.
Iyi myenda nayo ni myiza ku muntu ukeneye kwambara bijyanye n’igihe cy’impeshyi kuko yoroheye kandi ikaba igufasha iyo hari izuba ryinshi.
Ni yo umuhanzikazi Queen Cha aheruka guserukana ku rubyiniro ubwo yari mu gitaramo cya  cyabereye mu Karere ka Rubavu ku wa 29 Kamena.
Ni amadarubindi asa nk’aho aribwo ari gukundwa na benshi cya mu Rwanda, nyamara yatangiye kwamamara cyane mu 2018 cyane muri Leta Zunze Ubumwe za Amerika biturutse kuri Kanye West.
Ibyamamare byayambaye birimo Kendall na Kylie Jenner, Bella na Gigi Hadid, Kim Kardashian, Kanye West n’abana b’ibyamamare barimo Zoe Kravitz, Kaia Gerber na Hailey Baldwin.
Aya madarubindi yamamaye ubwo Kim Kardashian yayambaraga mu gace k’ikiganiro cyo muri Mutarama 2018 cya ‘Keeping Up With the Kardashians’ gikorwa n’uyu mugore.
Icyo gihe yavuze ko umugabo yamwoherereje ubutumwa amubuza kwambara amadarubindi manini ahubwo amwoherereza amafoto yaya ya ‘Tinny’ amubwira ko ariyo agomba kwambara.
Icyo gihe mu binyamakuru bitandukanye birimo E! Channel, Independent na HuffPost mu nkuru nyamukuru zabo habanzaga izivuga kuri aya madarubindi, ahita yamamara atyo.
Kanye West ntabwo ariwe wahimbye aya madarubindi ahubwo icyo yakoze ni ukuyamenyekanisha kuko yakozwe na Adam Selman uhanga imideli wanahanze iyambawe n’abarimo Rihanna, Beyoncé na Lady Gaga.
High Heels ni zimwe mu nkweto abanyamujyi benshi bakunze kwambara, zambarwa ku makanzu cyangwa se ku mapantalo. Ni inkweto zihora imbere mu bijyanye n’imyambarire y’abagore kuko akenshi nizo bambara iyo bagiye mu birori bikomeye.
Iza Batzuzhi zikorwa n’inzu y’imideli ya Batzuzhi yo mu Butaliyani ni zo zigezweho muri iki gihe.
Ni inkweto ndende usanga zifite talon ndende ndetse uzirebeye kure ubona ko zifite ubugenge mu kuzigenderamo.
Izi nkweto zifite imiterere itandukanye ndetse ziza mu mabara anyuranye. Uzambaye aba muremure bitewe n’uko ziba zitereye mu kirere.
nkweto za Balenciaga ziri mu zikunzwe cyane mu bazi kurimba, abashaka gukora siporo cyangwa se kwambara inkweto zinepa ariko zifite talon nini.
Benshi mu bakora siporo mu nzu zikomeye muri Kigali, usanga bazambaye. Ni inkweto zikorwa n’uruganda rwa Balenciaga S.A. rwashinzwe n’Umunya-Espagne, Cristóbal Balenciaga.
Imideli ikoranywe ubuhanga n’intambuko zinogeye ijisho mu byaranze Kigali Fashion Week 2019 (Amafoto).
Kigali Fashion Week’ ni igitaramo kimaze kubaka izina mu Rwanda kandi gikundwa na benshi mu bakurikiranira hafi ibijyanye n’imideli.
Covid-19: Pfizer-BioNTech ishaka uburenganzira bwo gutanga urukingo rwa Gatatu.
Pfizer-BioNTech yavuze ko igeragezwa ryakorewe muri Israël ryagaragaje ko urukingo rwa Gatatu rwa Coronavirus rutanzwe nyuma y’amezi atandatu cyangwa 12 umuntu ahawe inkingo zombi za Covid-19, rwongerera umubiri abasirikare inshuro eshanu kugeza ku 10, bityo ukagira ubushobozi bwo kurwanya virus zihinduranyije cyane nk’iyitwa Beta yagaragaye bwa mbere muri Afurika y’Epfo.
Ibi bigo kandi byatangaje ko uru rukingo rwa Gatatu ruzabasha guhangana na virus ya Delta yagaragaye bwa mbere mu Buhinde iri kwibasira abatuye Isi, ifite ubukana kurusha izindi virus zose ziriho kugeza ubu.
Pfizer-BioNTech yavuze ko ariko iteganya no gukora urukingo rwihariye rugenewe kurwanya virus ya Delta kuko imaze kuzahaza abatuye Isi cyane muri Afurika no muri Aziya ndetse yatangiye no kugera i Burayi no muri Leta Zunze Ubumwe za Amerika.
Ibi bigo byombi Pfizer na BioNTech bifite gahunda yo gusaba uburenganzira ibigo bishinzwe ubuvuzi, birimo Ikigo gishinzwe Ibiribwa n’Imiti cyo muri Leta Zunze Ubumwe za Amerika, FDA n’Ikigo gishinzwe Ubuvuzi cy’i Burayi, EMA, bwo gutanga urukingo rwa Gatatu ku baturage nyuma yo kurugerageza bagasanga rufite ubushobozi bwo kurinda Covid-19 yihinduranyije.
FDA ndetse n’ibigo bishinzwe kugenzura indwara no kuzirinda byo muri Amerika byo byahise byerekana uruhande bihagazeho, bivuga ko ababishinzwe bazabanza kugenzura ngo barebe niba koko abantu bakeneye urukingo rwa Gatatu.
Bongeyeho bati “Abanyamerika biteje inkingo ebyiri za Covid-19, ubu ntabwo bakeneye urukingo rwa Gatatu rwo kubongerera ubudahangarwa. Tuzategura gutanga urukingo rwa Gatatu igihe siyansi izaba yerekana ko rukenewe koko.”
Kugeza ubu inkingo za Coronavirus zimaze gukorwa zikanemezwa n’Ishami ry’Umuryango w’Abibumbye ryita ku buzima, OMS, ni Pfizer-BioNTech ndetse na AstraZeneca, ariko izi nkingo zagaragaje ko zidafite ubushobozi buhagije bwo kurinda Coronavirus zihinduranyije ziri kwibasira Isi mu nkubiri ya Gatatu.
Abantu 14 bishwe na COVID-19 mu Rwanda, abayikize ni 984.
Minisante yatangaje ko abitabye Imana bazize COVID-19 kuri uyu wa Kane barimo abagabo batandatu n’abagore umunani.
Yakomeje iti “Twihanganishije imiryango y’abagore umunani b’imyaka 89 (Rulindo), 82 (Musanze), 74 (Rubavu), 74 (Rutsiro), 63 (Musanze), 58 (Nyamasheke), 43 (Karongi), 37 (Kigali) n’abagabo batandatu b’imyaka 95, 65 (Nyagatare), 58 (Musanze), 55, 49 (Kigali) 27 (Rubavu) bitabye Imana.’’
Abarwayi bashya babonetse uyu munsi ni 911 basanzwe mu bipimo 8.350. Kuva muri Werurwe 2020 hamaze gufatwa ibipimo 1.700.200, byasanzwemo abarwayi 45.950.
Itangazo rya Minisante ryerekanye ko abarwayi bashya biganje mu Mujyi wa Kigali wabonetsemo 326, Rubavu [70], Nyamagabe [63] mu gihe Uturere twa Gisagara, Ruhango, Bugesera, Gatsibo na Nyabihu nta murwayi wahabonetse.
Abarwayi bakize mu masaha 24 bo biyongereyeho 984 bituma abamaze gukira baba 30.191. Abakiri kwitabwaho ni 15.238 barimo 71 barembye.
Abagera ku 392.077 ni bo bahawe urukingo. Abantu 252.580 bamaze guhabwa doze ya kabiri y’urukingo rwa COVID-19 rwa AstraZeneca barimo 572 bayihawe uyu munsi.
Nubwo umubare w’abarwayi bakira uri kuzamuka, abaturage basabwe gukomeza kwirinda ikwirakwira ryacyo cyane ko mu Rwanda habonetse ubwoko bushya bw’iki cyorezo.
Minisitiri w’Ubuzima, Dr Ngamije Daniel, yatangarije RBA ko hari ibimenyetso bifatika by’uko ubwoko bushya bwa Coronavirus buzwi nka Delta bwageze mu Rwanda, bikaba bifite aho bihuriye n’ubwiyongere bukabije bw’ubwandu n’impfu by’icyo cyorezo biri kuboneka mu gihugu.
Magingo aya Ishami ry’Umuryango w’Abibumbye ryita ku Buzima, OMS, rivuga ko Delta yagaragaye bwa mbere mu Buhinde ari bwo bwoko “buhanganyikishije” ugereranyije na Alpha yabonetse bwa mbere mu Bwongereza, Beta yagaragaye bwa mbere muri Afurika y’Epfo na Gamma yabonetse muri Brésil.
Abaturarwanda barasabwa gukomeza kubahiriza amabwiriza atangwa n’inzego z’ubuzima mu gukumira ikwirakwira ry’icyorezo, arimo kwambara agapfukamunwa neza, guhana intera, gukaraba intoki kenshi cyangwa gukoresha umuti wica udukoko igihe cyose wakoze aho abandi bakoze. Barasabwa kwirinda kwikorakora mu maso, ku zuru no ku munwa ndetse bakishyurana bakoresheje ikoranabuhanga aho bishoboka hose.
Ubwiyongere bwa Covid-19 bugiye gutuma leta ishora miliyari 4 Frw mu byuma bitunganya umwuka.
Kugeza ejo ku itariki 6 Nyakanga hari abarwayi ba Coronavirus bagera ku 15.325 ndetse 67 muri bo bararembye mu gihe mu ntangiriro za Kamena abarembye batageraga no ku 10.
Umuyobozi w’Ikigo cy’igihugu kigura imiti n’ibikoresho byo kwa muganga, RMS, Harerimana Pie, yavuze ko kuba u Rwanda rugiye gutumiza ibi byuma atari uko umwuka uhari udahagije ahubwo ari ukwirinda ko hazagira abawubura igihe abandura Covid-19 bakomeje kwiyongera.
Mu kiganiro na The East African yagize ati “Kugeza ubu dufite umwuka uhagije ariko tugiye gutumiza ibindi byuma bikora umwuka […] Guverinoma y’u Rwanda yafashe icyemezo cyo kugura ibyo byuma ndetse muri iki cyumweru bizaba byageze mu gihugu.”
“Impamvu twabitumije, niba urugero ibitaro bifite abarwayi ba Coronavirus barembye bikoresha amacupa y’umwuka [cylindre] 200, tugomba kuba dufite nibura andi 300 asaguka yo gukoresha muri ibyo bitaro gusa.”
Mu igenzura ryakozwe na Minisiteri y’Ubuzima na RBC ryashyizwe ahagarara ku itariki 23 Nyakanga 2020, rigaragaza ko mu Rwanda hari ibyuma bikora umwuka bigera kuri birindwi bitunganya amacupa y’umwuka hafi 7000 ku kwezi rimwe rifite litiro 50 mu gihe ku munsi hakorwa 230.
Gusa uyu mubare ushobora kurenga aho ku munsi hashobora gukorwa amacupa y’umwuka 335 rimwe rifite litiro 50. Naho mu kwezi hakaba hakorwa umwuka ujya mu macupa 10.800.
Sosiyete zitanga iyi serivisi yo gukora umwuka ni Oxymat, Inmatec, Airsep, Craft na Amico.
Kugeza ubu mu Rwanda hari ibigo nderabuzima 508, ibitaro by’Uturere 37, iby’Intara bine n’ibindi bitaro bikuru 8.
Harerimana Pie yavuze ko bifuza ko muri buri bitaro haba ibyuma bikora umwuka bihoraho kuko hamwe na hamwe bagenda bahazana amacupa arimo umwuka bavomye ahari ibyo byuma biwukora.
Bwa mbere mu Rwanda abantu 16 bishwe na COVID-19 mu munsi umwe, abayikize ni 816.
Minisiteri y’Ubuzima yatangaje ko kuri uyu wa 7 Nyakanga 2021 abishwe na COVID-19 bakuwe mu duce dutandukanye tw’igihugu.
Itangazo rya Minisante rikomeza riti “Twihanganishije imiryango y’abagore barindwi b’imyaka 91 (Ngororero), 73, 58 (Rubavu), 61, 36, 19 (Kigali), 58 (Musanze) n’abagabo icyenda b’imyaka 73, 62, 44 (Rubavu), 71 (Ngororero), 69, 35 (Musanze), 59 (Nyagatare) 52, 47 (Kigali).’’
Abahitanywe na COVID-19 batumye umubare w’abamaze kwicwa n’iki cyorezo kuva cyagera mu Rwanda muri Werurwe 2020 bagera kuri 507.
Ni ku nshuro ya mbere mu Rwanda habonetse umubare munini w’abahitanwe na COVID-19 [16] mu munsi umwe kuko abenshi baherukaga kuboneka ari 12, batangajwe ku wa 6 Nyakanga 2021.
Kuri uyu munsi, abarwayi 760 ni bo banduye COVID-19 mu bipimo 7.846 byafashwe. Abarwayi bashya babonetse muri Kigali: 330, Musanze: 65, Kamonyi: 52, Gicumbi: 38, Rubavu: 37 mu gihe Uturere twa Gisagara, Ruhango, Kirehe na Ngoma nta bwandu bushya bwahabonetse.
Kuri ubu mu gihugu hose abamaze kwandura COVID-19 ni 45.039 mu bipimo 1.691.850 bimaze gufatwa.
Kuri uyu wa Gatatu hakize abarwayi 816 byatumye abakize bagera ku 29.207 mu gihe 15.325 bakirwaye, muri bo 67 bakaba barembye.
Kuva ibikorwa byo gukingira COVID-19 bitangiye mu Rwanda, abaturage 392.003 bahawe urukingo. Abantu 252.008 ni bo bamaze guhabwa doze ya kabiri y’urukingo rwa AstraZeneca barimo 45 bayihawe uyu munsi.
Abagore bitabira serivisi zo kuboneza urubyaro mu Rwanda bageze kuri 64%.
Muri ubu bushakashatsi bwakozwe mu 2019/2020, NISR, igaragaza ko abagore 34% bifuza kuzongera kubyara nyuma y’igihe runaka, naho 3% ari ingumba, mu gihe 10% bifuzaga kubyara mu gihe cya vuba, 2% bo nta mwanzuro bafashe.
Abaturage by’umwihariko abagore baganiriye na RBA, bavuze ko zimwe mu mpamvu zatumye bafata icyemezo cyo kurekeraho kubyara ari uko ubuzima bugoye mu bijyanye no kubona ubushobozi cyangwa imibereho.
Uwitwa Uhoranimpuhwe Ruth utuye mu Karere ka Rwamagana, avuga ko we n’umugabo we bafite abana babiri aho umwe afite imyaka icyenda, undi umwaka n’igice, bombi bavuga ko bafashe icyemezo cyo kuboneza urubyaro.
Ati “Ubu ngubu nafashe agashinge k’amezi atatu, nta kibazo rero njyewe biramfasha.”
Bamwe mu batuye mu Mujyi wa Kigali ubuzima bugoye ari nayo mpamvu bahisemo kuboneza urubyaro abandi bifungisha burundu kubera ko ikiguzi cy’umwana kiri hejuru cyane.
Umwe yagize ati “Icyatumye mboneza urubyaro, abana batandatu mu Mujyi wa Kigali, inzu ndayikodesha no kubahahira ibyo kurya […] ni abo nta bandi. Impamvu yatumye mfata icyemezo cyo kuboneza, ba Se twaratandukanye, ubu ninjye ubarera njyenyine ariko ubu no kubatunga bimaze kunanira kubera ko nta mikorere.”
Mugenzi we yagize ati “Njyewe naraboneje! Mfite agapira k’imyaka itanu mu kuboko kwanjye, ngomba kuboneza kuko ba bana batatu, Imana imbabariye rwose nanarekera abo ngabo.”
Hirya no hino mu gihugu mu bigo nderabuzima hari serivisi zo kuboneza urubyaro zihatangirwa ndetse hakaba n’izindi zitangwa n’abajyanama b’ubuzima ku buryo ababyeyi baje kwisuzumisha inda ndetse n’abaje gukingiza abana bose bakangurirwa kuboneza urubyaro ku bushake.
Umuyobozi w’Ikigo Nderabuzima cya Nyagasambu, Bihibindi Jean Christophe, avuga ko byibuze nka 60% by’abakanguriwe bahita bafata umwanzuro.
Ati “Abatashye bataboneje, iyo amaze kwemera uburyo yazakoresha amaze kubyara, iyo yabyaye bwa buryo arabutahana.”
Yakomeje agira ati “Ariko hari n’abavuga bati njyewe nazaza nje gukingiza noneho muri gahunda yo gukingiza, tugira uburyo bwo kwigisha ababyeyi noneho ababishaka bagataha uburyo bwo kuboneza urubyaro.”
Ni ibyo kwishimira?
Abahanga mu birebana n’ubwiyongere bw’abantu n’iterambere ryabo, bemeza ko ibi biterwa n’izamuka ry’imyumvire igihugu gikeneye kubakiraho iterambere ry’abagituye, bitewe n’uko ubwiyongere bukabije bw’abaturage butakijyanye n’ubushobozi bw’igihugu.
Ibi kandi ngo bigira ingaruka mbi ku mibereho y’abaturage muri rusange.
Impuguke mu birebana n’Ubwiyongere bw’Abaturage n’Iterambere ryabo akaba n’Umwarimu muri Kaminuza y’u Rwanda, Dr. Ignace Kabano, avuga ko iki kigero cy’abagore baboneza urubyaro ari ikigero igihugu cyakwishimira bitewe n’inyungu zirimo.
Yagize ati “Igihugu kibaho kigizwe n’abaturage, iterambere ryabo cyangwa ibyo igihugu kinjiza [umusaruro mbumbe w’igihugu] bituruka ku bikorwa cyangwa imirimo y’abaturage. Igihe abaturage batangiye kuringaniza imbyaro bagana mu cyerekezo cy’ibikenewe mu muryango, ni inyungu ku gihugu. Ni ibyo kwishimira muri rusange.”
“Ikindi cya kabiri, bigaragaza ko abaturage, izo serivisi zibafasha kuringaniza urubyaro bazigeraho ni ukuvuga ngo ushatse kwifungisha abona iyo serivisi. Ushatse gushyira intera hagati y’urubyaro n’urundi cyangwa inda n’indi arayibona.”
Imibare ya NISR igaragaza ko hakurikijwe uburumbuke mu Rwanda, abagore bo mu mijyi, nibura umwe abarirwa abana 3.4, naho uwo mu cyaro bakaba 4.3.
Ni mu gihe mu 2005 umugore ugejeje igihe cyo kubyara yabarirwaga abana batandatu, mu 2014/2015 uwo mubare wari ugeze ku bana 4.2 ku mugore naho mu 2019/2020 bagera ku bana bane ku mugore.
Iyi mibare yerekana kandi ko abatagerwaho na serivisi zo kuboneza urubyaro bavuye kuri 39% mu 2005, bagera kuri 14% mu 2019/2020. Abagore bakoresha uburyo bwo kuboneza urubyaro mu 2019-2020 bari 64%.
Huye: Mu bagera ku 127 banduye Covid-19, abarenga 60 bari mu Murenge umwe.
Byavuzwe kuri uyu wa Gatatu ubwo urugaga rw’abikorera bo mu Karere ka Huye batangizaga ubukangurambaga bwihariye bwo gukumira Covid-19 hashyirwaho n’abahwituzi muri buri gace.
Umuyobozi w’urwo rugaga, Kayitasire Egide, yavuze ko bashaka ko bo nk’abikorera ari bo bafata ingamba mbere na mbere zo kwirinda Covid-19 no kuyirinda abandi.
Ati “Turashaka ko tutazajya dutegereza abaza kuduhwitura cyangwa abaza kureba ko twubahiriza amabwiriza, ahubwo ni twe twishatsemo ibizubizo kugira ngo tubyikorere ndetse dushyireho n’abahwituzi mu bikorera bagenzi bacu bashinzwe kureba uwo begeranye, niba ashyira mu bikorwa ingamba zafashwe zo kwirinda iki cyorezo.”
Yavuze ko buri gace gakorerwamo ubucuruzi gafite umuhwituzi wako uzajya ureba niba hari abatubahiriza amabwiriza, yabona hari abayarengaho nkana inshuro nyinshi bagafatirwa ibihano birimo no gufungirwa.
Umuyobozi w’Akarere ka Huye, Sebutege Ange, yavuze ko kugeza ubu imibare y’abanduye Covid-19 muri Huye yiganje mu mirenge itatu yo mu mujyi ariko umwe muri yo wihariye umubare munini.
Ati “Ubu mu Karere dufite abanduye Covid-19 bagera ku 127 muri bo 94 bari mu mirenge itatu. 60 bari mu Murenge wa Tumba, 22 bakaba mu Murenge wa Ngoma, hanyuma 12 bakaba mu Murenge wa Mbazi.”
Sebutege yavuze ko nko mu Murenge wa Ngoma mu banduye 12 abagera ku munani ari abo mu Kagari kamwe ka Matyazo.
Ati “Urumva ko bisaba umwihariko wa buri gace n’umwihariko wa buri kintu umuntu akora kugira ngo aho uri, ukorera cyangwa ushakira ubuzima wirinde.”
Yakomeje avuga ko mu bantu 127 bose bagaragaraho ubwandu bwa Covid-19 abarenga 70 bayanduye mu minsi ine ishize, bityo bari gukora ubukangurambaga kugira ngo imibare y’abandura idakomeza kuzamuka.
Yavuze ko isesengura bakoze ryagaragaje ko Umurenge wa Tumba ugaragamo ubwandu bwa Covid-19 kurusha indi byatewe n’uko abawutuye n’abawukoreramo biraye bakarenga ku mabwiriza yashyizweho yo kwirinda.
Kugeza ubu mu Karere ka Huye hari ibigo bibiri byafunzwe kuko basanze abakozi babikoramo bose baranduye. Kimwe gikoramo abantu barindwi naho ikindi ni batandatu.
Sebutege yavuze ko kuri ubu abajyanama b’ubuzima bari gusura ingo zose bareba niba hari umuntu ufite ibimenyetso bya Covid-19 bakamusaba kujya kwipimisha.
Hafashwe ingamba ko iyo hari urugo rubonetsemo uwanduye, abarurimo bose basabwa kwishyira mu kato kugira ngo babanze basuzumwe.
Bamwe mu bakorera ubucuruzi mu duce twiganjemo Covid-19 babwiye IGIHE ko na bo bari gukora ibishoboka byose ngo birinde barinda n’abakiriya babo kuko iyo imibare izamutse bibagiraho ingaruka mbi.
Hitayezu Pascal ati “Ingamba turi kuzubahiriza kandi twongereye imbaraga kuko iyo imibare y’abanduye izamutse bitugiraho ingaruka nyinshi, kuko iyo bavuze ngo funga urabikora kandi ukwezi kuzashira ukishyura nyir’inzu. Iyo badufungiye hari n’ibicuruzwa byangirika birmo nk’amata n’ibindi.”
Kugeza ubu mu duce icyorezo cya Covid-19 kigaragaramo cyane mu Karere ka Huye, hafashwe ingamba zihariye zo kugikumira zirimo kuba bafunze insengero zose, abacuruzi bakorera icyarimwe bagabanyijwe ku kigero cya 50%.
Abantu 12 bishwe na COVID-19 mu munsi umwe, abayanduye mu Rwanda ni 883.
Minisiteri y’Ubuzima yatangaje ko kuri uyu wa 6 Nyakanga 2021 abishwe na COVID-19 babonetse mu bice bitandukanye by’igihugu; barimo abagore bane b’imyaka 80 mu Rutsiro, abafite imyaka 77, 76 b’i Kigali, uwa 69 w’i Ruhango n’abagabo umunani b’imyaka 91 muri Gakenke, abafite imyaka 88, 83 mu Rutsiro, ufite imyaka 82 w’i Karongi, abafite imyaka 77, 66, 51 muri Kigali n’uwa 63 wo mu Bugesera.
Kuri uyu munsi, abarwayi 883 ni bo banduye COVID-19 mu bipimo 6.492 byafashwe. Abarwayi bashya babonetse muri Kigali: 257, Musanze: 94, Gicumbi: 46, mu gihe Uturere twa Gisagara na Ngoma ho nta murwayi wahabonetse.
Kuri ubu mu gihugu hose abamaze kwandura COVID-19 ni 44.279 mu bipimo 1.684.004 bimaze gufatwa.
Kuri uyu wa Kabiri hakize abarwayi 554 byatumye abakize bagera ku 28.391 mu gihe 15.397 bakirwaye, muri bo 57 bakaba barembye.
Kuva ibikorwa byo gukingira COVID-19 bitangiye mu Rwanda, abaturage 392.003 bahawe urukingo. Abantu 251.963 ni bo bamaze guhabwa doze ya kabiri y’urukingo rwa AstraZeneca barimo 244 bayihawe uyu munsi.
Abantu icyenda bahitanywe na Covid-19, abarenga 800 barayandura.
Minisiteri y’Ubuzima yatangaje ko abahitanywe na Covid-19 mu masaha 24 yashize ari abagore bane barimo uw’imyaka 82 y’amavuko i Kigali, uw’imyaka 76 w’i Rubavu, uwa 62 i Karongi, 57 mu Ruhango n’abagabo batanu b’imyaka 79, 72, 52 na 51 b’i Kigali n’uwa 64 i Rubavu.
Abarwayi bashya 811 babonetse mu bipimo 6.766 byafashwe mu masaha 24 yashize bituma umubare w’abamaze kwandura mu Rwanda uba 43.396 mu bipimo 1.677.512 bimaze gufatwa kuva muri Werurwe 2020.
Muri Kigali ni ho habonetse abanduye benshi bangana na 338, Musanze 95, Rusizi 47, Kamonyi 38 mu gihe mu turere dutandatu nta murwayi mushya wabonetsemo. Utu ni utwa Bugesera, Gisagara, Rutsiro, Nyagatare, Rwamagana na Nyamasheke.
Mu masaha 24 yashize, hakize abarwayi 231. Muri rusange abamaze gusezererwa mu bitaro ni ku 27.837. Abakirwaye ni 15.080 barimo 62 barembye.
Kugeza ubu mu Rwanda hamaze gukingirwa abantu 391.970 kuva ibi bikorwa byatangira ku wa 5 Werurwe 2021.
Abantu 251.719 bamaze guhabwa doze ya kabiri y’urukingo rwa COVID-19 rwa AstraZeneca barimo 244 bayihawe uyu munsi.
Batanu bishwe na Coronavirus mu Rwanda, abayanduye ni 889.
Minisiteri y’Ubuzima yatangaje ko batanu bishwe na Coronavirus kuri uyu wa 4 Nyakanga 2021, ari abagore babiri b’imyaka 67 na 36 n’abagabo batatu b’imyaka 63, 58 na 32 bo mu Mujyi wa Kigali.
Abarwayi bashya 889 babonetse mu bipimo 6.889 byafashwe mu masaha 24 yashize bituma umubare w’abamaze kwandura mu Rwanda uba 42.585 mu bipimo 1.672.746 bimaze gufatwa kuva muri Werurwe 2020.
Minisante yagaragaje ko ubwandu bwinshi bwiganje muri Kigali ahabonetse abanduye 309, Musanze [99], Gicumbi [63], Bugesera [56], Rubavu [52] mu gihe mu Karere ka Kirehe nta murwayi mushya wahabonetse.
Mu masaha 24 yashize, nta murwayi wakize byatumye umubare w’abamaze gusezererwa mu bitaro no gukirira mu ngo zabo uguma ku 27.606.
Kugeza uyu munsi, abarwayi 14.509 barimo 61 barembye ni bo bakiri kwitabwaho.
Kugeza ubu mu Rwanda hamaze gukingirwa abantu 391.954 kuva ibi bikorwa byatangira ku wa 5 Werurwe 2021. Abantu 251.475 bamaze guhabwa doze ya kabiri y’urukingo rwa AstraZeneca barimo 14 bayihawe uyu munsi.
Ibitaro byitiriwe Umwami Faisal byakeje intambwe yatewe mu myaka 27 ishize.
Dr Kalimba yabigarutseho kuri iki Cyumweru tariki 4 Nyakanga 2021, ku munsi wo Kwibohora ku nshuro ya 27, mu butumwa yageneye Abanyarwanda n’abandi bose bagana ibitaro byitiriwe Umwami Faisal.
Yagize ati “Tuboneyeho gusubiza amaso inyuma tukishimira ibyagezweho mu ishami ry’ubuzima n’ubuvuzi muri rusange ariko by’umwihariko kuri twebwe hano ku bitaro byitiriwe Umwami Faisal.”
Yakomeje agira ati “N’ubwo urugendo rukiri rurerure, ibyagezweho ni byinshi ari umubare w’abaganga n’ubushobozi bwabo ndetse n’ibikoresho nkenerwa mu buvuzi dutanga na serivisi zose muri rusange. Ibi byagezweho kubera ubufatanye n’umuhate wa leta yacu.”
Dr Kalimba avuga ko kugira ngo ibi bitaro n’urwego rw’ubuzima rukomeza kwiyubaka muri rusange bisaba ko Abanyarwanda batahiriza umugozi umwe mu guhashya icyorezo cya Covid-19.
Ati “Nashishikariza abatugana bose ndetse n’Abanyarwanda muri rusange gukomeza kwitwararika kugira ngo duhangane n’iki cyorezo kugira ngo dushobore kukinesha ni ukubahiriza amabwiriza twese tuzi atangwa na Minisiteri y’Ubuzima.”
Ibi bitaro bifite abaganga b’inzobere 40 mu basaga 80 bahari.
Ibitaro byitiriwe umwami Faisal, Kigali byashinzwe hagati ya 1987 na 1991 hifashishijwe ikigega cya Arabia Sawudite gishinzwe iterambere (SFD).
Ni ibitaro kuri ubu by’ikitegererezo biri ku rwego rw’Akarere ka Afurika y’Uburasirazuba aho bitanga ubuvuzi bwihariye, harimo gusuzuma indwara no kuvura byihariye.
Covid-19: Ko imibare ikomeje kwiyongera, aho ibitanda, Oxygène n’ibindi bikoresho ntibiza kuba iyanga?
Abasobanukiwe gato ntabwo ubwoba bwabo bugarukira kuri Guma mu Rugo, burakomeza bukagera no kwa muganga. Ese iyi mibare ikomeje kwiyongera, u Rwanda ruraza gushobora guhangana na yo? By’umwihariko rufite ibyangombwa nkenerwa byose ngo abarembye cyane bitabweho cyangwa rurahinduka iciro ry’imigani nk’aho duherutse kubona abarwayi bahabwaga serum na bya byuma bibongerera umwuka, bakoherezwa mu modoka cyangwa mu rugo kurwarirayo kubera ko ibitanda byabaye bike?
Mu kwezi kwa Gatandatu gushize konyine, mu Rwanda habonetse abarwayi bashya ba Covid-19 11267, barimo 95 yahitanye. Ni imibare myinshi ugereranyije n’amezi yabanje.
Minisitiri w’Ubuzima, Dr Daniel Ngamije aherutse gutangaza mu kiganiro n’abanyamakuru, ko uko kwiyongera kw’imibare kwajyanye n’ukwiyongera kw’abaremba ndetse n’abicwa n’iyo ndwara. Mu gihe nta gikozwe ngo ubwiyongere bugabanuke, abaremba cyangwa abapfa bazakomeza.
Muri iyi nkundura ya gatatu y’ubwiyongere bwa Covid-19, umuntu yakwibaza niba u Rwanda rufite ibikenewe byose ngo rubashe guhangana na yo.
Minisitiri Ngamije yavuze ko mu barwayi bose ba Covid-19 u Rwanda rufite, 95 % bari kuvurirwa mu rugo mu gihe 5 % ari bo bari mu bitaro. Ibyo ntibyavanaho ko ibitaro nka Kanyinya byari byarafunzwe kubera kumanuka kw’abandura, byongeye gufungura imiryango mu gihe ibya Nyarugenge na byo imibare yatumbagiye ikava kuri 20 ubu bakaba basaga 125.
Niba ibitaro byatangiye kuzura abagera kwa muganga ari 5 % by’abarwayi, hagezeyo 20 % hacura iki?
Mu bihugu nka Kenya mu minsi yashize mu bitaro bya Kisumu Hospital ahari gukurikiranirwa abarwayi ba Covid-19, kubera ubwiyongere bukabije butewe n’ubwoko bushya bwa Delta, abarwayi bakeneye kongererwa umwuka barenze ubushobozi bw’igihugu bitabaza ubufasha bw’abasirikare b’Abadage kugira ngo abarwayi barengerwe.
Si ho gusa kuko no mu Buhinde ubwo Delta yagaragaraga bwa mbere abarwayi biyongereye cyane mu buryo buteye impungenge ndetse abakenera umwuka baba benshi cyane bituma bitabaza za bomboni zo mu magaraje y’imodoka mu kuramira ubuzima bw’abaturage bwari mu kaga.
Kugeza ubu imibare y’Ishami ry’Umuryango w’Abibumbye igaragaza ko muri Afurika Delta igeze ku kigero cya 25% nko muri Uganda , mu barwayi bashya abasanganwa ubu bwoko bangana na 97% naho muri Repubulika Iharanira Demokarasi ya Congo biri ku kigero cya 79% by’abandura.
U Rwanda rwiteguye rute?
Kuva icyorezo cya Covid-19 cyagera mu Rwanda, rwakomeje kugihagurukira ndetse hashyirwaho n’ibigo byahariwe gukurikirana abarwayi ba Covid-19 gusa birimo Kanyinya, Gatenga n’ibitaro by’Akarere bya Nyarugenge.
Nubwo ibitaro bya Kanyinya byari byarahagaze kwakira abarwayi, byongeye gutangira gukora nyuma yo kubona ko icyorezo cyongeye gukaza umurego. Ubushobozi kandi bwarongerewe kuko byibuze kuri buri bitaro by’akarere hari umuntu ushinzwe gufasha abarwayi barembye ndetse n’ibitanda bifite ibyangombwa bishobora gufasha abantu barembye.
Umuyobozi Mukuru w’Ikigo cy’Igihugu gishinzwe Ubuzima (RBC), Dr Nsanzimana Sabin aherutse kuvuga ko ibitaro byose byo mu Rwanda bifite ahantu hashobora kuvurirwa abarwayi bari hagati ya bane na batanu barembye cyane.
By’umwihariko nka Kibungo bafite ahakwakirirwa abarwayi bagera kuri 35 mu gihe Karongi naho bagiye kugira ahashobora kwakirirwa abagera kuri 50.
Uretse ibi kandi abakurikiranirwa mu rugo bagenzurwa n’abajyanama b’Ubuzima mu mudugudu ngo hato badatarabuka bagakongeza imbaga.
Kuri ubu mu Rwanda habarurwa ibitanda 500 byiteguye kwakira abarwayi barembye ba Covid-19, muri byo 180 bishobora kwakira abafite ibimenyetso bikomeye cyane, ni ukuvuga abakenera kongererwa umwuka [ICU].
Mu kiganiro n’Abanyamakuru kuri uya wa Kabiri tariki ya 29 Kamena 2021, Minisitiri w’Ubuzima, Dr Daniel Ngamije yijeje ko igihugu gifite ubushobozi bwo kwakira abarwayi bafite ibimenyetso byoroheje ndetse n’abafite ibimenyetso bikaze (abarembye) ariko ko Leta iri mu rugamba rwo kongera ubushobozi.
Ati “Turacyafite ubushobozi buhagije ndetse n’umwuka iyo hari uwukeneye dufite imashini zifite gutuganya umwuka abarwayi bakeneye. Leta iri gushyira ingufu mu kongera ibitanda, imashini zabasha gukora ku buryo twakuba nka kabiri cyangwa gatatu ubushobozi dufite ubu. Abarwayi baje kwa muganga nta n’umwe utarahawe ubutabazi bukwiriye.”
Nubwo ibihugu bituranye n’u Rwanda nka Kenya, Uganda na Repubulika Iharanira Demokarasi ya Congo byamaze kugerwamo n’ubwoko bushya bwa COVID-19 buzwi nka Delta, Minisitiri Ngamije yavuze ko hari gukorwa ubushakashatsi bugamije gutahura niba mu Rwanda naho bwaba bwarahageze.
Yagize ati “Ubushakashatsi burakorwa, niba iy’Abahinde iri mu bihugu duturanye, nta gitangaza ko yaba iri no mu Rwanda. Iyi virusi ifite uburyo yihishe kugira ngo ibashe kubaho, birashoboka ariko icya ngombwa ni ugushyira mu bikorwa ariya mabwiriza yatanzwe. Icya mbere ni ukwirinda, aho gutinda kuri ibi bya virusi nshya.”
Yasabye Abaturarwanda gukomeza kubahiriza ingamba zashyizweho zo kwirinda ikwirakwira rya Covid-19, birinda gukorera ku gitsure cy’ubuyobozi ahubwo bakabigira ibyabo kugira ngo icyorezo kibashe gutsindwa.
Batanu bishwe na COVID-19, abayanduye biyongeraho 884.
Abitabye Imana ni abagore batatu b’imyaka 76 bo mu Karere ka Rubavu, ufite 57 wo mu Mujyi wa Kigali n’uwa 31 w’i Muhanga ndetse n’abagabo babiri barimo uw’imyaka 73 w’i Huye n’ufite 49 w’i Kigali.
Itangazo rya Minisante ryo kuri uyu wa Gatanu ryerekanye ko abanduye Coronavirus mu Rwanda ari 884 biganjemo abo muri Kigali ahabonetse 179. I Rusizi ni 81, Kamonyi ni 67, Bugesera 47 mu gihe mu Turere twa Rwamagana na Nyabihu nta murwayi wahabonetse.
Kuva Coronavirus yaboneka mu Rwanda, hamaze gufatwa ibipimo 1.657.913 byasanzwemo abanduye 40.798.
Kuri uyu munsi nta murwayi wakize byatumye abakirwaye baguma kuri 27.272. Abagera kuri 13.073 ni bo bakirwaye barimo 43 barembye. Abantu bamaze kwicwa na Coronavirus mu Rwanda ni 453.
Abamaze gukingirwa Coronavirus mu Rwanda ni 391.888. Abantu 251.350 bamaze guhabwa doze ya kabiri y’urukingo rwa Coronavirus rwa AstraZeneca barimo 211 bayihawe uyu munsi.
U Bushinwa bwashyizwe ku rutonde rw’ibihugu bitakirangwamo malaria.
Kuva mu myaka ya 1940, abantu miliyoni 30 barwaraga malaria buri mwaka muri iki gihugu. Ibintu byatumye gishyira imbaraga mu kuyirwanya cyivuye inyuma, gitera kenshi imiti yica udukoko ahantu hose, gitanga inzitiramibu zirimo umuti ndetse no gutanga imiti ivura malaria.
Amakuru dukesha BBC ni uko u Bushinwa ubu bumaze imyaka ine yikurikiranya nta murwayi wa malaria bubona, ibintu byabuhesheje uburenganzira bwo kwemezwa nk’igihugu kitakirangwamo malaria.
Umuyobozi Mukuru wa OMS, Tedros Adhanom Ghebreyesus, yavuze ko kugira ngo u Bushinwa bubashe guhashya burundu iyi ndwara iterwa n’umubu wa Anophèle, byabusabye imbaraga zikomeye none nyuma y’imyaka myinshi buyirwanya bwabashije kuyihashya.
Kuri uyu wa 01 Nyakanga 2021, ishyaka riri ku butegetsi mu Bushinwa, CPC, ryizihije imyaka 100 rimaze rishinzwe ndetse rinagejeje u Bushinwa ku iterambere mu mpande zose harimo n’ubuzima.
Umuvugizi wa Minisiteri y’Ububanyi n’Amahanga muri iki gihugu, Wang Wenbin, yavuze ko guverinoma y’u Bushinwa n’iri shyaka byakoze ibishoboka kugira ngo birinde abaturage.
Ati “CPC na guverinoma y’u Bushinwa, kuva kera byashyize imbere inyungu z’abaturage, zirabarinda mu bijyanye n’ubuzima, umutekano ndetse n’ubukungu. Guhashya malaria burundu ni umusanzu ukomeye u Bushinwa butanze ku byerekeye ubuzima ndetse n’iterambere ry’uburenganzira bwa muntu.”
OMS yatangaje ko u Bushinwa bubaye igihugu cya 40 mu bihugu bitakirangwamo malaria ku Isi, mu gihe ahandi ikomeje kuzahaza abantu ndetse iri shami ritangaza ko mu mwaka wa 2019 abagera kuri miliyoni 229 bayirwaye abandi 409.000 bagapfa. 94% by’abayanduye bose ni abo muri Afurika.
Kugira ngo igihugu kijye mu mubare w’ ibihugu bitarangwamo malaria, cyandikira OMS kikayereka ko kimaze imyaka ine ikurikirana kitagaragaramo umurwayi n’umwe wayo ndetse kikerekana ibimenyetso n’uburyo gishobora kwitwara mu gihe yaba igarutse mu gihugu.
Ibihugu biheruka gushyirwa kuri uru rutonde ni Argentine, Algérie ndetse na Uzbekistan.
Malaria ni indwara izahaza uyirwaye, igira ibimenyetso birimo umuriro, kubabara umutwe, kumva ukonje mu mubiri ndetse no gucika intege. Kugeza ubu iravurwa igakira nubwo hari abo igihitana.
Mu ntangiriro z’uyu mwaka hageragejwe urukingo rwayo rwakozwe n’itsinda ry’abashakashatsi bo muri Kaminuza ya Oxford mu Bwongereza, rugaragaza ko rufite ubushobozi bwo kurinda iyi ndwara ku rugero rwa 77% mu igeragezwa ryakorewe muri Burkina Faso.
Uru rukingo ntabwo ruremezwa kuko basigaye kurugerageza mu bindi bihugu bine bya Afurika.
Mu mwaka wa 2019, Nigeria ni cyo gihugu cyari gifite imibare myinshi y’abanduye ndetse bagahitanwa na malaria, igakurikirwa na Repubulika Iharanira Demokarasi ya Congo, Tanzania, Burkina Faso, Mozambique na Niger.
Umubare w’abishwe na malaria mu Rwanda muri 2020 wagabanutseho32% kuko abahitanywe na yo ari 148 mu gihe muri 2019 bari 218.
RBC igaragaza ko uturere twa mbere twagaragayemo abarwayi benshi ba malaria muri 2020 ari Nyamasheke, Rusizi, Kayonza, Gisagara, Gasabo, Kamonyi, Rwamagana, Bugesera, Ruhango na Muhanga.
Bwa mbere mu Rwanda abantu 10 bishwe na COVID-19 mu munsi umwe, abayanduye ni 867.
Minisiteri y’Ubuzima yatangaje ko kuri uyu wa 1 Nyakanga 2021 abishwe na COVID-19 barimo abagore bane b’imyaka 86, 81 b’i Rubavu, abafite imyaka 72 na 62 b’i Burera n’abagabo batandatu b’imyaka 89, 65, 56, 51, 46 bo muri Kigali n’ufite imyaka 25 wo mu Karere ka Rulindo.
Abahitanywe na COVID-19 batumye umubare w’abamaze kwicwa n’iki cyorezo kuva cyagera mu Rwanda muri Werurwe 2020 bagera kuri 448.
Ni ku nshuro ya mbere mu Rwanda habonetse umubare munini w’abahitanwe na COVID-19 [10] mu munsi umwe kuko abenshi baherukaga kuboneka ari icyenda, batangajwe ku 21 Mutarama 2021.
Kuri uyu munsi, abarwayi 867 ni bo banduye COVID-19 mu bipimo 9.047 byafashwe. Abarwayi bashya babonetse muri Kigali:208, Kamonyi: 74, Rubavu:73, Gicumbi:66, Musanze:46, Rusizi:46, Burera:46 mu gihe Uturere twa Nyaruguru, Ruhango, Gatsibo na Nyagatare nta bwandu bushya bwahabonetse.
Kuri ubu mu gihugu hose abamaze kwandura COVID-19 ni 39.914 mu bipimo 1.650.629 bimaze gufatwa.
Kuri uyu wa Kane nta murwayi wakize byatumye abakize baguma ku 27.272 mu gihe 12.194 bakirwaye, muri bo 37 bakaba barembye.
Mu gihe ubwiyongere bw’abandura n’abahitanwa na Coronavirus buzamuka, hakajijwe ingamba zo kwirinda ikwirakwira ry’iki cyorezo zirimo ko isaha ntarengwa yo kugera mu rugo ari saa Kumi n’Ebyiri z’umugoroba.
Kuva ibikorwa byo gukingira COVID-19 bitangiye mu Rwanda, abaturage 391.870 bahawe urukingo. Abantu 251.139 ni bo bamaze guhabwa doze ya kabiri y’urukingo rwa AstraZeneca barimo 875 bayihawe uyu munsi.
Barindwi bishwe na Coronavirus mu Rwanda, 849 barayandura.Minisiteri y’Ubuzima yatangaje ko barindwi bishwe na Coronavirus kuri uyu wa Gatatu, tariki ya 30 Kamena 2021, ari abagore bane b’imyaka 76 (Musanze), 58 (Kirehe) 58 na 51 (Kigali) n’abagabo batatu b’imyaka 85 (Kamonyi), 82 na 75 (Karongi).
Abarwayi bashya 849 babonetse mu bipimo 10.167 byafashwe ituma umubare w’abamaze kwandura mu Rwanda uba 39.047 mu bipimo 1.641.582 bimaze gufatwa kuva muri Werurwe 2020.
Kuri uyu munsi ubwandu bwinshi bwagaragaye mu Mujyi wa Kigali ahasanzwe abarwayi 199, Muhanga [96], Rubavu [95], Gicumbi [64], Musanze [54], Rulindo [40]. Uturere twa Ngoma na Nyabihu ni two tutabonetsemo umurwayi n’umwe.
Mu masaha 24 yashize, nta murwayi wakize byatumye umubare w’abamaze gusezererwa mu bitaro no gukirira mu ngo zabo uguma ku 27.272.
Kugeza uyu munsi, abarwayi 11.337 barimo 39 barembye ni bo bakiri kwitabwaho.
Kugeza ubu mu Rwanda hamaze gukingirwa abantu 391.805 kuva ibi bikorwa byatangira ku wa 5 Werurwe 2021. Abantu 250.264 bamaze guhabwa doze ya kabiri y’urukingo rwa AstraZeneca barimo 738 bayihawe uyu munsi.
Ibimenyetso bya Coronavirus birimo inkorora, ibicurane, guhumeka bigoranye n’umuriro. Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza y’inzego z’ubuzima hitabwa cyane cyane ku gukaraba intoki kenshi n’amazi n’isabune, kwambara udupfukamunwa mu gihe umuntu avuye mu rugo cyangwa ahuye n’abantu benshi mu nsisiro cyangwa ahatuye imiryango myinshi.
Gahunda ni Gera mu rugo saa Kumi n’ebyiri #Bosebabireba- CP Kabera.
Amabwiriza mashya yatangajwe ku wa Kabiri, tariki ya 29 Kamena 2021, agena ko ingamba nshya zigomba gushyirwa mu bikorwa guhera tariki ya 1 Nyakanga 2021 mu “Mujyi wa Kigali no mu Turere twa Burera, Gicumbi, Kamonyi, Musanze, Nyagatare, Rubavu, Rutsiro na Rwamagana”.
Aya mabwiriza agena ko ingendo zibujijwe guhera “Saa Kumi n’ebyiri za nimugoroba kugeza saa Kumi za mu gitondo”. Ni mu gihe ibikorwa byose byemerewe gukomeza bizajya bifunga saa Kumi n’imwe za nimugoroba.
CP John Bosco Kabera wari mu kiganiro kuri RBA yavuze ko gahunda abantu bose by’umwihariko abo muri ibyo bice bakwiye kubahiriza ari ukugera mu ngo zabo ku isaha yateganyijwe.
Ati “Kuri bose rero, gahunda ni gera mu rugo saa Kumi n’ebyiri bose babireba.”
CP Kabera kandi yihanije abantu batangiye kuvuga ko isaha ya saa Kumi n’ebyiri [18h00], yashyizweho, ari kare cyane bityo bakaba bashobora kuzafatirwa mu duce batuyemo banze kujya mu ngo zabo ngo kuko butari bwira.
Ati “Polisi ntabwo izihanganira abantu batangiye kuvuga ko kugera mu rugo saa Kumi n’ebyiri za nimugoroba ari kare cyane bityo bakaba bateganya kuzava mu kazi cyangwa aho bakorera bagorobereza muri Quartier ngo ku bo bategereje ko bwira bakabona kujya mu ngo zabo.”
“Ntabwo Polisi izabyemera! Abantu barakangurirwa kureka gukora ingendo zitari ngombwa.”
Uretse amabwiriza areba uturere umunani n’Umujyi wa Kigali, Guverinoma y’u Rwanda yatangaje ko ibindi bice bisigaye by’igihugu, ingendo zibujijwe guhera saa Kumi n’ebyiri za nimugoroba kugeza saa Kumi za mu gitondo. Ni mu gihe ibikorwa byose byemerewe gukomeza bizajya bifunga saa Kumi n’imwe za nimugoroba.
Muri rusange n’ubwo hari ingamba zo gukumira ikwirakwira ziba zashyizweho, Abanyarwanda bakangurirwa gukomeza kubahiriza amabwiriza y’inzego z’ubuzima asaba gukaraba amazi meza n’isabune, kwambara neza agapfukamunwa, kwirinda gukora ingendo zitari ngombwandetse no guhana intera mu gihe habayeho guhura.
Bane bishwe na Coronavirus mu RwandHagiye kwitabazwa Ibitaro by’Intara kubera ubwinshi bw’abandura n’abazahazwa na Covid-19 i Rubavua, naho 36 barembejwe nayo.
Abitabye Imana ni abagore babiri barimo uw’imyaka 104 w’i Kigali n’uwa 66 w’i Rubavu, n’abagabo babiri barimo uw’imyaka 58 w’i Rubavu n’uwa 57 w’i Huye.
Umubare w’abakirwaye wageze ku 10.495 barimo 36 barembye; mu gihe abamaze kwandura icyo cyorezo mu gihugu ubu ari 38.198 ubariyemo 814 bashya babonetse mu masaha 24 ashize.
Umujyi wa Kigali ni wo wagaragayemo abarwayi bashya benshi (187) naho Nyabihu ni ko karere rukumbi katabonetsemo umurwayi mushya.
Raporo ya Minisante igaragaza ko nta murwayi wakize uyu munsi bigatuma umubare w’abakize ukomeza kuba 27.272; naho ibipimo 10.103 byafashwe byatumye ibimaze gufatwa bigera ku 1.631.415.
Abagera ku 391.785 ni bo bamaze gukingirwa COVID-19 mu Rwanda. Muri bo 249.526 bahawe dose ya AstraZeneca habariwemo na 400 bayifashe uyu munsi.
Minisante iributsa Abaturarwanda gukomeza kwirinda bubahiriza amabwiriza y’inzego z’ubuzima.
Kuva muri Werurwe, abasaga 1700 ni bo bamaze kwandura COVID19 muri Rubavu, aho abasaga 60% banduye mu kwezi kumwe gusa kwa Kamena 2021.
Mu kiganiro yagiranye na RBA, Guverineri Habitegeko yavuze ko kugeza ubu abarwayi ba Covid-19 barembye baboneka i Rubavu bagiye kujya boherezwa kuvurirwa ku bitaro bya Kibuye.
Avuga ko kuri ubu i Rubavu hakomeje kugaragara ubwiyongere bukabije bw’abandura Covid-19, ndetse ikabazahaza bakaba bari hafi kurenga ubushobozi bw’Ibitaro bya Gisenyi byabakiraga.
Akarere ka Rubavu kari mu twugarijwe bikomeye n’ubwandu bwa Covid-19 bushya aho nko mu Cyumweru gishize hagaragaye abantu bashya banduye iki cyorezo barenga 400.
Muri rusange imibare ya Minisiteri y’Ubuzima yo ku wa 27 Kamena 2021, igaragaza ko kuva muri Werurwe 2020, abantu 36.627 ari bo bamaze kwandura Covid-19 mu bipimo 1.614.429 bimaze gufatwa hirya no hino mu gihugu.
Inzego zirimo Minisiteri y’Ubuzima zikomeje gusaba Abaturarwanda gukomeza kwirinda icyorezo bubahiriza amabwiriza arimo kwirinda kwihuriza ahantu hafunganye ari benshi kuko byorohereza Coronavirus gukwirakwira.
U Rwanda rurakoza imitwe y’intoki ku ntego yo kubaka ivuriro muri buri kagari.
Muri gahunda ya Guverinoma y’imyaka irindwi (NST1), harimo umuhigo w’uko buri kagari muri 2 148 turi mu gihugu, kazaba gafite ivuriro rito rizwi nka ‘Poste de Santé’ bitarenze muri 2024.
Minisitiri w’Ubuzima Dr Daniel Ngamije yatangaje ko uwo muhigo uri hafi kweswa, igisigaye akaba ari ukongera serivisi zitangirwa kuri ayo mavuriro y’ibanze.
Yabitangaje kuri iki Cyumweru ubwo hamwe n’Umuyobozi Mukuru wa SC Johnson, ikigo cyo muri Amerika kizobereye mu gukora imiti n’ibindi bikoresho byifashishwa mu buvuzi, Dr Dr Herbert Fisk Johnson III ndetse n’umuyobozi w’Umuryango SFH Rwanda, Manasseh Wandera basuraga ivuriro ry’ibanze rya Saruhembe mu Murenge wa Mahama, Akarere ka Kirehe bakanakurikira igikorwa cyo gukingira Covid-19 abaturage barengeje imyaka 60.
Iryo vuriro riherereye mu birometero bike uvuye ku rubibi rw’u Rwanda na Tanzania, ni rimwe mu mavuriro y’ibanze agera kuri 64 yubatswe ku nkunga ya SC Johnson binyuze muri SFH Rwanda.
Minisitiri Ngamije yavuze ko bakeneye abafatanyabikorwa nk’abo babafasha gushyira mu bikorwa gahunda Guverinoma yiyemeje, yo kugeza ubuvuzi kuri bose.
Ati “Gukorana n’umufatanyabikorwa nk’uriya uza tugashyira hamwe twese, tugatanga abakozi, tugatanga ibikoreho, tugatanga imiti, bakadufasha mu bijyanye no kubaka twese tugashyira ingufu hamwe, ni ibintu bishimishije bituma tugenda twongera ubushobozi kugira ngo abantu bacu bavurwe ku gihe kandi neza.”
Dr Ngamije yavuze ko kubera abafatanyabikorwa nk’abo, gahunda yo kubaka amavuriro y’ibanze mu tugari twose tw’igihugu, iri hafi kugerwaho.
Ati “Mu gihugu hose utugari tudafite postes de santé ntabwo ari twinshi. Nk’aha mu karere ka Kirehe ni tune gusa, utundi twose twarazibonye. Biraguha ishusho y’uko bihagaze no mu tundi turere. Imibare isigaye ntabwo ari minini. Ntabwo ari utugari tugeze kuri 50 mu gihugu hose tutari twabona izi serivisi. Icyo dushaka gushyiramo ingufu cyane cyane ni ukugira ngo aho batarazibona bazibone ariko n’abazibonye dutange serivisi yuzuye.”
Icyakora nubwo amavuriro y’ibanze akomeje kubakawa, Dr Ngamije yavuze ko imbaraga ziri gushyirwa mu kuzongerera ubushobozi kugira ngo zibashe gutanga serivisi nyinshi zikenerwa n’abaturage.
Yavuze ko kuri ubu amavuriro mato ari kubakwa guhera umwaka ushize “afite serivisi zose abaturage baba bakeneye kugira ngo tubarinde urugendo rugana ku kigo nderabuzima kuko hari igihe usanga ikigo nderabuzima kiri kure.”
Muri izo serivisi ziri kongerwa mu mavuriro mato harimo nk’ububyaza, ubuvuzi bw’amaso, ubw’amenyo n’ibindi.
Nibura ivuriro ry’ibanze, ribarirwa guha serivisi z’ubuvuzi abaturage bari hagati y’ibihumbi bitanu n’ibihumbi birindwi.
Umuyobozi Mukuru wa SC Johnson, Dr Herbert Fisk Johnson III, yashimiye ubufatanye buri hagati y’ikigo ayoboye na Guverinoma y’u Rwanda mu kugeza ubuvuzi bw’ibanze ku baturage, ashimangira ko bazakomeza gutanga uwo musanzu.
Uretse kubaka amavuriro y’ibanze no gushyiramo ibikoresho, icyo kigo kinafasha Leta y’u Rwanda mu zindi gahunda nko gutanga imiti yo guhashya malaria, kurwanya Covid-19 aho giherutse gutanga inkingo za Pfizer ibihumbi 60 n’ibindi.
Kubaka amavuriro y’ibanze ku rwego rw’utugari no kwegereza serivisi z’ubuzima abaturage, ni umwe mu myanzuro 13 yafatiwe mu Mwiherero wa 15 w’abayobozi wabaye mu 2018.
Ni mu gihe raporo zitandukanye za Minisiteri y’Ubuzima zerekana ko 83% by’indwara zivurwa, usanga zivurirwa ku rwego rw’utugari n’imirenge kuko ari zo nzego zegereye abaturage.
Abantu icyenda bahitanywe na Coronavirus mu Rwanda.
Muri raporo ngarukamunsi ya Minisante hagaragajwe ko mu masaha 24 ashize abamaze kwandura bageze ku 36.627 kubera 741 bashya babonetse, naho abakize biyongeraho 113 bagera ku 27.090.
Abarwayi bashya babonetse uyu munsi biganjemo abo muri Kigali (217), mu gihe Rulindo ari ko karere rukumbi katabonetsemo umurwayi mushya wa Coronavirus.
Hafashwe kandi ibipimo bishya 7.863 bituma umubare w’ibimaze gufatwa uba 1.614.429. Abakirwaye bo ni 9.117 barimo 26 barembye.
Ijanisha ku bahitanwa n’icyorezo ryagumye kuri 1,1%, iry’abandura rirazamuka rigera ku 9,4% naho iry’abakira riramanuka rigera ku 73,9%.
Abagera ku 391.675 ni bo bamaze gukingirwa mu Rwanda. Muri bo 248.718 bamaze guhabwa doze ya kabiri ya AstraZeneca, barimo 174 bayihawe uyu munsi.
Minisante irasaba Abaturarwanda gukomeza kwirinda icyorezo bubahiriza amabwiriza y’inzego z’ubuzima, cyane cyane birinda kwihuriza ahantu hafunganye ari benshi kuko byorohereza Coronavirus gukwirakwira.
Menya ibihugu 11 bimaze kubonekamo Delta Plus, Virus ya rurangiza ya Covid-19.
Ubu bwoko bushya bwakangaranyije Isi ubundi bwahawe izina rya B.1.617.2.1 cyangwa AY.1 ariko bumenyekana ku rya Delta Plus.
Inzobere mu buzima zikomeje gucukumbura ngo zimenye niba ubu bwoko bwa Delta Plus bwaba bufite umwihariko mu kwandura vuba kurusha ubwabonetse mbere bwa Alpha n’ubwa Delta nubwo ngo hakiri kare kumenya nyir’izina ingaruka zose zishobora guterwa n’iyi virus nshya.
Delta Plus imaze kugaragarara mu bihugu 11 aho abayanduye benshi bamaze kuboneka muri Leta Zunze Ubumwe za Amerika.
U Bwongereza ni cyo gihugu cya kabiri gifite abanduye benshi. Aba mbere bagaragaweho n’iyi virus mu Bwongereza bivugwa ko bari baherutse gutemberera mu bihugu bya Nepal na Turikiya.
U Buhinde buza ku mwanya wa gatatu mu kugira umubare munini w’abamaze kwandura Delta Plus aho bagera kuri 40 nk’uko leta y’icyo gihugu yabitangaje ku wa Gatatu w’iki cyumweru.
Ibindi bihugu umunani bimaze kugaragaramo ubwo bwoko bushya bw’agakoko ka Coronavirus buzwi nka Delta Plus ni Canada, u Buyapani, Nepal, Pologne, Portugal, u Burusiya, u Busuwisi na Turikiya.
Umubare w’abamaze kwandura Coronavirus mu Rwanda warenze ibihumbi 35.
Muri raporo ngarukamunsi yo kuri uyu wa Gatanu, Umujyi wa Kigali ni wo wabonetsemo abarwayi benshi (343), naho Bugesera, Kirehe, Nyagatare na Rwamagana nta murwayi wahabonetse.
Itangazo ryashyizwe ahagaragara rivuga ko abamaze gukira icyo cyorezo ari 26.977 ubariyemo 112 bakize uyu munsi, naho abakirwaye ni 7.637.
Hagaragajwe kandi ko abamaze guhitanwa n’icyorezo bageze kuri 404 kubera babiri biyongereho, mu gihe abarembye babaye 26.
Abaturarwanda 391.625 bamaze guhabwa urukingo rwa Coronavirus, ibipimo bimaze gufatwa mu mezi 15 imaze igaragaye mu Rwanda byo ni 1.594.197 habariwemo na 10.585 byafashwe mu masaha 24 ashize.
Minisiteri y’Ubuzima iributsa Abaturarwanda gukomeza kubahiriza amabwiriza y’inzego z’ubuzima haba abakingiwe n’abatarakingiwe, kandi bakirinda guhurira ahantu hafunganye ari benshi kuko byagaragaye ko biha icyuho icyorezo.
Igiciro cyo kwipimisha Covid-19 kigiye guhinduka.
Ubusanzwe kwipimisha Covid-19 bikorwa mu buryo bubiri. Hari ikizamini gifatwa cyihuta cyizwi nka “Antigen Covid-19 rapid test” cyishyurwa 10.000 Frw. Icyo umuntu apimwa mu mazuru ibisubizo bikaboneka mu minota itarenze 30 cyangwa iri hasi yayo.
Hari ikindi cyitwa “PCR” gifatwa mu kanwa, cyo kiba kigamije gucukumbura ngo kirebe ko umuntu adafite ubwandu bwa Covid-19, ibisubizo biboneka nyuma y’amasaha 24, umuntu akishyura 47.200 Frw.
Umuyobozi wa RBC, Dr. Sabin Nsanzimana, ubwo yaganiraga na KT Radio, yavuze ko leta iri hafi kugabanya ikiguzi cyasabwaga mu gihe cyo kwipimisha Coronavirus.
Ati “Twasoje kugirana ibiganiro na sosiyete zitunganya ibikoresho byifashishwa mu gupima Covid-19 ku buryo byatuma ikiguzi cyo kwipimisha kigabanuka kikagera nibura hagati y’amafaranga y’u Rwanda 5000 na 6000.”
Dr Nsanzimana yashimangiye ko mu gihe ibi byaba bimaze gushyirwa mu ngiro, u Rwanda rwabasha kongera imibare y’abantu bipimisha icyorezo cya Covid-19.
Nubwo kandi umuyobozi wa RBC atatangaje igihe nyir’izina bizashyirirwa mu bikorwa, ariko yavuze ko hari amahirwe menshi ko serivisi yo kwipimisha Covid-19 yakongerwa mu zitangwa n’ubwisungane mu kwivuza bwa Mutuelle de Santé.
Kuva Covid-19 yagera mu Rwanda, hamaze gufatwa ibipimo 1.583.612 aho muri byo abantu 34.143 basanzwe baranduye.
Icyo abaganga bavuga ku bandura Covid-19 kandi barahawe urukingo.
Ni ibintu abahanga mu birebana n’inkingo bemeza ko nta mpungenge biteye, bitewe n’uko nubwo bayirwaye hari ubudahangarwa umubiri wabo uba ufite ku buryo badashobora kuremba nk’abatarakingiwe.
Minisitiri w’Ubuzima Dr. Ngamije Daniel, aherutse kubwira RBA, ko mu bantu basuzumye harimo abasaga 35 banduye kandi bari barakingiwe, ndetse bamwe baranakingiwe inkingo zombie, ariko ko icya ngombwa ari uko uwakingiwe ataremba.
Yakomeje agira ati “Ariko ntabwo usanga yazanye ibimenyetso mpuruza ngo usange yagiye kwa muganga.Nta n’umwe turajyana mu bitaro yarembye, bivuze ngo urukingo rufite akamaro tugomba kurwitabira ariko tukanamenya ko uwakingiwe agomba kwitwararika kugira ngo atandura ngo yanduze n’abandi.”
Ibivugwa na Minisitiri w’Ubuzima kandi bishimangirwa n’umuganga unafite inararibonye kuko amaze imyaka irenga 45 muri uyu mwuga, Dr. Muyombano Antoine, uvuga ko urukingo rwongerera umubiri ubudahangarwa ku buryo iyo virusi iwugezemo abasirikare bayirwanya.
Yagize ati “Iyo umuntu yakingiwe ni kimwe no kumuha ka gakoko bashegeshe bamazemo uburozi, ariko basigiye ubushobozi bwo kurinda indwara. Gukingira rero ni kimwe n’urukingo rw’iseru, ni kimwe no gutera umwana agakoko gatera iseru ariko batse bwa bushobozi kugira ngo bagasigire ububasha bwo kurinda ya ndwara umubiri.”
Yakomeje agira ati “Rero iteka iyo uhuye n’ako gakoko ukamenya ko ugomba kwirwanaho ugasa n’aho wohereza ba basirikare bawurinda, ni kimwe no kuvuga ko umuntu aba ari aho aryamiye amajanja umwanzi yaza noneho ukirwanaho.”
Asobanura uburyo hari abantu batatu bamaze guhitanwa na Covid-19 kandi bari barakingiwe, Dr Muyombano avuga ko nta gitangaza ko uwakingiwe ashobora guhitanwa n’izindi ndwara zidakira zirimo SIDA n’izindi.
Ati “Umwana wakingiwe iseru ashobora guhitanwa n’indwara y’umutima ibyo si ibintu twahakana ariko ntabwo ashobora guhitanwa n’indwara y’iseru, iyo afite umubiri ufite ubushobozi bwo kurwanya n’izindi ndwara.”
Yakomeje agira ati “Ni ukuvuga ko niba urukingo rugeze mu mubiri washegeshwe n’izindi ndwara ari kanseri, ari SIDA ari indwara y’umutima , ari indwara y’impyiko yapfa azize iyo ndwara, kuko nubwo yaba yarakingiwe ariko ntabwo aba yarakingiwe kuri izo ndwara maze kuvuga.”
Kugeza ubu kuva ibikorwa byo gukingira Coronavirusi mu Rwanda bitangiye ku wa 5 Werurwe 2021, abagera ku 391.058 ni bo bamaze guhabwa inkingo za Covid-19 zo mu bwoko bwa AstraZeneca na Pfizer.
Leta y’u Rwanda ikomeje gukora ibishoboka byose kugira ngo urukingo rugere ku bantu benshi bashoboka, nibura 60%. Mu gihe aba bantu bazaba barakingiwe, inzego zishinzwe ubuzima zivuga ko ari bwo ibintu bishobora kuzasubira mu murongo byahozemo Covid-19 itaraza.
Ni iki kiri gutera ugutumbagira kw’imibare y’abandura n’abahitanwa na Covid-19?
Ni kenshi muri raporo ya buri munsi ya Minisiteri y’Ubuzima igaragaza ishusho ya Covid-19, abantu bagiye bakangarana babonye umubare munini w’abanduye bashya ariko uretse ku wa 23 Kamena 2021, nta wundi munsi abanduye bigeze bagera kuri 900.
Raporo ya Minisiteri y’Ubuzima igaragaza ko mu Cyumweru kimwe, ni ukuvuga kuva ku wa 17 Kamena -23 Kamena 2021, abantu bamaze kwandura Covid-19 ni 4085.
Ni muri iki Cyumweru kandi hagiye hagaragara abanduye benshi umunsi umwe kuko nko ku wa 21 Kamena handuye abantu 622, ku wa 22 Kamena handura abantu 861 mu gihe mu masaha 24 yo ku wa 23 Kamena 2021, habonetse abarwayi bashya 964.
Ibi bivuze ko muri iyi minsi itatu ishize ari iy’amateka mashya ya Covid-19 mu Rwanda kuko urebye n’umubare w’abamaze kwicwa n’iki cyorezo muri iyo minsi itatu ni 15.
Minisiteri y’Ubuzima yabwiye IGIHE ko kugeza ubu abarwayi bangana na 96%, bari kwitabwaho bari iwabo mu ngo naho abandi basigaye bari mu bigo byita ku barwayi ba Covid-19 [Treatment Centers] bya Nyarugenge na Kanyinya.
Iyi mibare hari icyo isobanuye
Muri rusange uko imibare y’abandura yiyongera ni ko n’abarwayi bakenera kwitabwaho biyongera kuko ubu abarwaye bose ni 6.129 barimo 12 barembye. Ni mu gihe umubare w’abakira uri kugabanyuka kuko bakize mu masaha 24 yashize hakize abantu 22 gusa.
Minisitiri w’Ubuzima, Dr Ngamije Daniel yavuze ko impamvu ziri gutuma imibare y’abandura n’abahitanwa na Covid-19 yiyongera zishingiye cyane ku kudohoka kw’Abanyarwanda ku bijyanye no kubahiriza amabwiriza yashyizweho hagamijwe kwirinda ikwirakwira ry’iki cyorezo.
Ati “Muri iyi minsi ishize, imibare y’abandura Covid-19 ndetse n’abajyanwa mu bitaro yongeye kuzamuka, zimwe mu mpamvu zibitera ni uko habayeho kudohoka kwa benshi ndetse no kudakurikiza ingamba zo kwirinda.”
Leta y’u Rwanda ikomeje gukora ibishoboka byose kugira ngo urukingo rugere ku bantu benshi bashoboka, nibura 60% y’Abanyarwanda bose. Mu gihe aba bantu bazaba barakingiwe, inzego zishinzwe ubuzima zivuga ko ari bwo ibintu bishobora kuzasubira mu murongo byahozemo Covid-19 itaraza.
Kuva ibikorwa byo gukingira Coronavirusi mu Rwanda bitangiye ku wa 5 Werurwe 2021, abagera ku 391.058 ni bo bamaze guhabwa inkingo za COVID-19 zo mu bwoko bwa AstraZeneca na Pfizer.
Covid-19 itembera mu mwuka; abantu baragirwa inama
Minisitiri Dr Ngamije avuga ko uburyo iki cyorezo cyandura n’uko gikwirakwira muri rusange buteye inkeke ari na yo mpamvu abaturage basabwa kubahiriza amabwiriza yashyizweho n’inzego zishinzwe ubuzima.
Ati “Tugomba gufata ingamba zikaze kurushaho ndetse tukanazishyira mu bikorwa uko bikwiye tutararengwa n’iki kibazo nk’uko byagiye bigaragara no mu bindi bihugu.”
Yakomeje agira ati “Ubushakashatsi bumaze kwemeza ko iyi virusi itembera mu mwuka kandi igakwirakwira mu bantu igihe bari ahantu hafunganye kandi hatageramo umwuka wo hanze uhagije, bityo haba harimo urwaye akanduza abari kumwe na we ahumetse, avuze cyangwa se akoroye.”
Abarwayi batatu mu bakingiwe Covid-19 yarabahitanye mu Rwanda.
Umuyobozi wa RBC, Dr Sabin Nsanzimana, yabwiye TV1 ko abarwayi batatu bahitanywe na Covid-19 bari baranduye indwara zikomeye zirimo kanseri.
Yagize ati “Hari abantu batatu bahawe urukingo rwa Covid-19 bitabye Imana ariko nta gikuba cyacitse kuko bari basanzwe bafite uburwayi bukomeye. Urugero umwe muri bo yari afite kanseri yo ku gipimo cyo hejuru, undi nawe yari afite indwara y’umutima.’’
Yasobanuye ko urukingo ruha umubiri w’uwaruhawe ubudahangarwa kuri Covid-19 ariko ntirwamubuza guhitanwa nayo.
Yakomeje ati “Ntitwavuga ko bahitanywe nayo kuko izo ndwara zari zibarembeje.’’
Dr Nsanzimana yavuze ko abantu bakwiye gukomeza kubahiriza amabwiriza yo kwirinda kuko guhabwa urukingo bidakuraho ko umuntu yakwandura cyangwa ngo yanduze mugenzi we.
Ati “Twagaragaje imibare ko abantu 400 bakingiwe Covid-19 banduye, icyo bahuriyeho bose ntibaremba, icyiciro cyabo kinini bari barafashe urukingo rwabo rwa mbere bategereje urwa kabiri. Guhabwa urukingo rwa kabiri kandi ntibiguha ubudahangarwa ijana ku ijana ko Covid-19 utahura nayo, nta rukingo rwizewe ijana ku ijana turabona ku buryo abantu bakwirara.”
Yasabye abadohoka ku mabwiriza yo kwirinda ikwirakwira rya Covid-19 bagatera ishoti ibyo kwambara agapfukamunwa bitwaje ko bakingiwe kwitwararika kuko bashobora kwandura no kwanduza abandi nubwo nta bimenyetso bagaragaza cyangwa ngo barembe.
Amakuru y’abantu bakingiwe ariko bakitaba Imana yatangajwe mu gihe ubwandu bwa Covid-19 bukomeje kwiyongera ku kigero cyo hejuru.
Imibare ya Minisiteri y’Ubuzima yo ku wa 22 Kamena 2021, yerekanye ko uwo munsi gusa habonetse abarwayi 861 mu bipimo 7.624 mu gihe abarwayi bane bahitanywe n’iki cyorezo mu masaha 24.
Kuva ibikorwa byo gukingira Coronavirus mu Rwanda bitangiye ku wa 5 Werurwe 2021, abagera ku 391.001 ni bo bamaze guhabwa inkingo za COVID-19 zo mu bwoko bwa AstraZeneca na Pfizer.
Ibyamenyekanye kuri Delta, ubwoko bwa Coronavirus yihinduranya buteye Isi impungenge.
Ubwabonetse mu Bwongereza bwiswe Alpha, ubwo muri Afurika y’Epfo bwitwa Beta, mu gihe ubwabonetse mu Buhinde bwahawe izina rya Delta.
Nubwo bwose bufatwa nk’ubwihinduranya muri rusange, ubushakashatsi butandukanye bwerekanye ko hari itandukaniro mu buryo bwo gukwirakwira, kurembya no kwica abandura.
Ubwiswe Delta bwagaragaye bwa mbere mu Buhinde mu Mpera za 2020 bushyirwa ku isonga mu kwandura vuba ndetse bitekerezwa ko ari bwo ntandaro y’impfu n’ubwandu bya COVID-19 bibarirwa mu bihumbi bimaze iminsi biboneka muri icyo gihugu buri masaha 24.
OMS igaragaza ko kugeza ubu Delta imaze kuboneka mu bihugu 74, biturutse ku koroshya ingamba kwa bimwe byafunguye imipaka.
Uretse kuba igenda ikwirakwira mu bihugu byinshi vuba, ubushakashatsi bw’Abongereza bwerekanye ko inandura byihuse ku gipimo cya 40% ugereranyije na Alpha yahabonetse bwa mbere, nayo bigaragazwa ko yandura ku gipimo kiri hagati ya 43% na 90% ugereranyije n’izindi.
Magingo aya hagaragazwa ko abarenga 91% mu banduye COVID-19 mu Bwongereza basanganywe Delta.
Ntabwo haranzurwa icyaba gitera uko kwandura ku muvuduko uri hejuru kwa Delta, gusa Biorxiv iheruka kumurika inyigo igaragaza ko utunyangingo twayo twihuriza hamwe kugira ngo tubone imbaraga zo kwinjira mu mubiri neza.
Ikindi cyagaragaye kuri Delta ni uko abayanduye baremba vuba kandi ibimenyetso byayo bikagaragara cyane mu buryo butandukanye n’ibyagaragaye ku banduye Coronavirus icyaduka mu mpera za 2019.
Abaganga bo mu Bushinwa baherutse gutangaza ko 12% by’abanduye Delta muri icyo gihugu baremba bakagaragaza n’ibimenyetso bikomeye mu minsi itatu cyangwa ine, mu gihe kuri Coronavirus isanzwe abaremba muri iyo minsi baba bari hagati ya 2% na 3%.
Ibyo biniyongeraho kuba abashakashatsi bo mu Bwongereza baherutse kwerekana ko n’ibimenyetso byayo bigenda bihindagurika ugereranyije n’ibisanzwe bizwi, bikaba byaba icyuho cyo kuyikwirakwiza ku bakiri bato batajya bagaragaza ibimenyetso bya Coronavirus n’ubusanzwe.
Prof Tim Spector wari uyoboye ababukoze yavuze ko ibimenyetso basanganye abenshi mu banduye Delta ari ukuribwa umutwe, kumagara mu muhogo, kugira umuriro no gutoha amazuru cyane.
Gukorora no gutakaza ubushobozi bwo kumva impumuro byo ntibyakunze kuboneka.
Inyigo yakorewe ku barwayi 19.543 ba COVID-19 barimo 377 bajyanywe mu bitaro muri Ecosse, yo yerekanye ko uwanduye Delta afite ibyago byo kurwarira mu bitaro zikubye inshuro ebyiri ugereranyije n’abandi.
Ubwo bushakashatsi bwanerekanye ko dose imwe y’urukingo nta gikomeye isobanuye ku wanduye Delta, kuko nibura nyuma y’ibyumweru bitatu ahawe iya Pfizer imurinda kuremba ku gipimo cya 33%. Uwanduye Alpha we imurinda 50%.
Icyakora uwahawe dose ebyiri zayo we aba afite uburinzi bukomeye kuri Delta nubwo butaba bungana n’ubwo ku bundi bwoko.
Hagaragazwa ko nyuma y’ibyumweru bibiri umuntu ahawe dose ya kabiri ya Pfizer imurinda kurembywa na Delta ku gipimo cya 79%. Ni mu gihe kuri Alpha ho aba afite uburinzi bwa 92%.
Mu bwoko butandukanye bwa Coronavirus yihinduranya, OMS ivuga ko Delta ari yo “virus iteye impungenge”.
Hari amakuru y’uko ibihugu by’u Burayi byo biri kwitegura gutanga dose ya gatatu mu kurinda abaturage babyo kugarizwa n’ubwoko bushya bwa Coronavirus zihinduranya.
Bwa mbere mu Rwanda abantu 861 banduye COVID-19 mu munsi umwe.
Itangazo rya Minisante ryo kuri uyu wa 22 Kamena 2021 ryerekanye ko abantu 861 basanzwemo COVID-19 iterwa n’agakoko ka Coronavirus bagaragaye mu bipimo 7.624. Ibi byatumye umubare w’abamaze kwandura uba 32.296 mu bipimo 1.564.486 bimaze gufatwa kuva muri Werurwe 2021.
Abarwayi bashya biganje mu Mujyi wa Kigali, ahabonetse 388 ndetse aka gace kari mu turi kubonekamo abanduye benshi. Uyu munsi, i Rubavu habonetse 83, Musanze ni 61, Burera [50], Kamonyi [47], Rutsiro [35], Rwamagana [27], Nyanza [24], Gicumbi [23] na Gakenke [23].
Ni ku nshuro ya mbere mu Rwanda hagaragaye abarwayi benshi [861] mu munsi umwe. Umubare munini uheruka wabonetse ku wa 21 Kamena 2021 ubwo abantu 622 basanganwaga ubwandu bw’iki cyorezo cyugarije Isi.
Kuri uyu wa Kabiri kandi abantu bane barimo abagore babiri b’imyaka 56 na 42 n’abagabo babiri b’imyaka 67 na 52 bahitanywe na COVID-19 i Kigali, bituma umubare w’abamaze kwicwa n’iki cyorezo ugera kuri 392.
Minisante yavuze ko abarwayi umunani ari bo bakize COVID-19, abamaze gusezerwa mu bitaro baba 26.712. Abagera ku 5.192 ni bo bari gukurikiranirwa mu ngo zabo mu gihe abandi bari kwitabwaho kwa muganga. Abarembye ni 10.
Abantu 247.402 ni bo bamaze guhabwa doze ya kabiri y’urukingo rwa COVID-19 (AstraZeneca) mu gihe abakingiwe bose mu Rwanda ari 391.001.
Ibimenyetso bya COVID-19 birimo inkorora, ibicurane, guhumeka bigoranye n’umuriro. Yandura binyuze mu matembabuzi aturuka mu myanya y’ubuhumekero.
Mu gukomeza kwirinda ikwirakwira rya Coronavirus, abaturarwanda basabwa gukomeza kwitwararika no kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune no kwambara udupfukamunwa n’amazuru mu gihe umuntu avuye mu rugo cyangwa ahuye n’abantu benshi.
Abarwayi 40 ba Covid-19 bari kongererwa umwuka, batandatu bararembye.
Bigaragazwa n’uko mbere ya Kamena, mu bitaro bya Nyarugenge byubatswemo ahantu ho kwita ku barwayi ba Covid-19, hari harwariyemo abantu bagera kuri 20 ariko kuri ubu bakaba bageze ku 100.
Minisitiri Dr Ngamije, yabitangaje mu kiganiro kuri RBA, cyasobanuriwemo ingamba zashyizweho na Guverinoma hagamijwe kwirinda ikwirakwira rya Covid-19.
Yavuze ko ufatiye urugero rwo ku munsi w’ejo hashize, abarwayi bashya banduye Covid-19, barenze 600, ibintu bitigeze bibaho.
Ati “Ni ishusho y’uko icyorezo kiri gukwirakwira mu bantu batandukanye, mu byiciro bitandukanye. Hashize ibyumweru bitatu aho twatangiye kubona imibare ikomeza kuzamuka,hafatwa ibyemezo ariko biza kugaragara ko hakanewe gufatwa ibindi bikomeye kurushaho.”
Minisitiri Dr Ngamije yavuze ko uretse kuba imibare y’abandura bashya yaragiye igaragara mu Mujyi wa Kigali, mu hantu hatandukanye nko mu masoko n’ahandi hahurira abantu benshi ariko muri iyi minsi itatu ishize mu bice bya Nyagatare, Kirehe na Ngoma mu Burasirazuba naho hagaragaye abantu banduye.
Yavuze ko kugeza ubu bitewe n’umubare w’abandura ukomeje kwiyongera ari ko n’abarembye na bo biyongereye kuko nk’ubu mu bitaro hari abagera kuri 40 barembye ku buryo bari kongererwa umwuka.
Ati “Umuntu arongera akanabibonera cyane cyane mu barwayi dusanga kwa muganga babaye bashyizwe mu bitaro kubera ko bafite ibimenyetso bikaze kurushaho, umuntu arabibonera ku Bitaro bya Nyarugenge, aho twakirira abarwayi ba Covid-19 barembye.”
Yakomeje agira ati “Mu gihe cy’ibyumweru bitatu twavuye ku barwayi 20 twari dufite mu bitaro bya Nyarugenge ubu tugeze ku 100, abari gukurikiranwa by’umwihariko bari guhabwa umwuka ni 40 na ho harimo nka batandatu barembye cyane. Ni ikigaragara ko icyorezo gihari, abantu bakwiriye gufata ingamba zikomeye.”
Kugeza ubu imibare ya Minisiteri y’Ubuzima yo ku wa 21 Kamena 2021, igaragaza ko abarwayi bakiri kwitabwaho byihariye baba abarwariye mu bitaro n’abari mu ngo zabo ari 4343.
Minisitiri Dr Ngamije yavuze ko ubwiyongere bw’abandura ahanini buturuka ku kuba abantu bakomeje kugaragaza ukudohoka gukomeye ahanini biturutse ku kuba barabonye inkingo zaje, ibikorwa byo gukingira byaratangiye, bakeka ko icyorezo cyamaze gutsindwa burundu.
Yavuze ko iyo abantu bubahirije amabwiriza mu gihe kitarenze ibyumweru bibiri icyorezo kiba cyamaze gucika intege ari na yo mpamvu buri munyarwanda wese akwiye kugira uruhare mu kubahiriza amabwiriza ashyirwaho hagamijwe ubwirinzi.
Minisitiri Ngamije yavuze ko abari kwicwa n’iki cyorezo ari abo mu ngeri zitandukanye, baba abakiri bato ndetse n’abakuze cyane ko nko muri batandatu yahitanye kuri uyu wa Mbere harimo uruhinja.
COVID-19: Hashyizweho Guma mu Karere, amasaha ntarengwa y’ingendo ashyirwa saa Moya.
Iyi nama yateranye kuri uyu wa Mbere, tariki ya 21 Kamena 2021, yayobowe na Perezida Paul Kagame muri Village Urugwiro.
Mu byemezo bikomeye byayifatiwemo harimo ko ingendo zibujijwe guhera saa Moya z’ijoro kugeza saa Kumi za mu gitondo mu gihe ibikorwa byose byemerewe gukomeza bizajya bifunga saa Kumi n’Ebyiri z’ijoro.
Aya mabwiriza mashya yemejwe nyuma y’aho ubwandu bukomeje gukaza umurego mu gihugu. Uhereye nko ku wa 11 Kamena ukageza ku wa 20 Kamena 2021, mu gihugu hose hari hamaze kuboneka ubwandu bw’abantu 3153.
Mu mabwiriza mashya harimo ko ingendo zibujijwe guhera saa Moya z’ijoro kugeza saa Kumi za mu gitondo. Ibikorwa byose byemerewe gukomeza bizajya bifunga saa Kumi n’ebyiri.
Ikindi kandi ni uko ingendo hagati y’Umujyi wa Kigali n’Intara ndetse n’ingendo hagati y’uturere tundi tw’igihugu zirabujijwe cyereka ku mpamvu za serivisi z’ubuzima cyangwa se izindi serivisi z’ingenzi. Icyakora imodoka zitwaye ibicuruzwa zemerewe kugenda mu turere twose ariko ntizitware abantu barenze babiri.
Mu zindi mpinduka zabayeho ni uko inama zikorwa imbonankubone zizakomeza gusa umubare w’abitabira ntugomba kurenga 30% y’ubushobozi bwo kwakira abantu bw’aho bateranira.
Abitabiriye inama kandi bazajya basabwa kugaragaza ko bipimishije Covid-19.
Ku bijyanye n’ibikorwa bihuza abantu benshi nk’ubusabane n’ibirori bitandukanye byaba ibibera mu ngo cyangwa ahandi hose, birabujijwe.
Imihango y’ubukwe nayo yafatiwe ingamba nshya, uhereye ku gusaba no gukwa, ishyingirwa rikorewe imbere y’ubuyobozi bwa leta n’irikorewe mu nsengero, byasubitswe.
Ni mu gihe ubusanzwe ubukwe bwari bwemewe ariko bukitabirwa n’umubare muto ungana na 30% by’ubushobozi bw’aho bwabereye kandi nabyo bigakorwa abitabiriye bose bipimishije.
Ku bikorwa by’inzego za leta, bizakomeza ariko buri rwego rurasabwa gukoresha abakozi b’ingenzi batarenze 15% by’abakozi bose abandi bagakorera mu rugo ariko bakagenda basimburana.
Restaurant na Café zo zizakomeza gukora ariko ntizirenze 30% by’ubushobozi bwazo bwo kwakira abantu. Zemerewe kandi kwakira abakiliya kugeza saa kumi n’ebyiri za nimugoroba.
Ku rundi ruhande, restaurant zizagenwa na RDB zizajya zisaba abazigana kwerekana ko bipimishije Covid-19.
Ibikorwa by’ubukerarugendo byo bizakomeza kubahiriza amabwiriza yo kwirinda Covid-19. Muri ibyo bikorwa harimo amahoteli, abashinzwe kuyobora ba mukerarugendo na serivisi zo gutwara ba mukerarugendo.
Ingamba nshya ku guhangana na COVID-19 zizatangira gushyirwa mu bikorwa ku wa Gatatu, tariki ya 23 Kamena 2021 mu gihe zizongera kuvugururwa nyuma y’ibyumweru bibiri hashingiwe ku isesengura ry’inzego z’ubuzima.
Abanyarwanda bibutswa ko ari ingenzi gukomeza kubahiriza amabwiriza yo kwirinda COVID-19 arimo gusiga intera hagati y’umuntu undi, kwambara neza agapfukamunwa n’amazuru no gukaraba intoki n’amazi n’isabune.
COVID-19: Perezida Kagame yayoboye Inama y’Abaminisitiri idasanzwe yitezweho ingamba nshya.
Abagize Guverinoma bayobowe n’Umukuru w’Igihugu bateranye ku gicamunsi cyo kuri uyu wa Mbere tariki 21 Kamena 2021, muri Village Urugwiro.
Itangazo ry’Ibiro by’Umukuru w’Igihugu, Village Urugwiro ryanyujijwe kuri Twitter rigira riti “Kuri iki gicamunsi muri Village Urugwiro, Perezida Kagame ayoboye inama idasanzwe y’Abaminisitiri yo kwiga ku ngingo zitandukanye zirimo n’ingamba za Covid-19.”
Inama y’Abaminisitiri yateranye mu gihe hari hashize iminsi icyenda habaye 
Iyo nama yanzuye ko ingendo zibujijwe guhera saa Tatu z’ijoro kugera saa Kumi za mu gitondo mu gihe ibikorwa byose byemerewe gukomeza bizajya bifunga saa Mbili z’ijoro.
Izindi mpinduka zagaragaye ni uko “imodoka zitwara abantu mu buryo bwa rusange (bisi) zemerewe gutwara abantu batarenze 50% by’umubare zagenewe gutwara.”
Imibare ya Minisiteri y’Ubuzima ya buri munsi igaragaza ko nibura kuva ku wa 19 Mata kugeza ku wa 19 Kamena 2021, imibare y’abandura yazamutse ku rwego rukomeye ku buryo muri Mata ku munsi handuraga abantu babarirwa munsi ya 60 ariko kuri ubu hakaba hari kwandura ababarirwa hagati ya 200 na 400.
Nk’ubu mu minsi ine ishize, ni ukuvuga kuva ku wa 17 Kamena kugeza ku wa 20 Kamena 2021, abamaze kwandura iki cyorezo ni 1638. Ni ukuvuga ko umubare muke w’abanduye ku munsi bari 296 mu gihe abenshi bari 451.
Minisiteri y’Ubuzima kandi igaragaza ko abamaze guhitanwa n’iki cyorezo muri iyo minsi ari batandatu. Ni ukuvuga ko nta munsi ushira Covid-19 itishe Umunyarwanda.
Muri rusange mu mezi abiri gusa, umubare w’abanduye Covid-19 wiyongereyeho 6583 mu bipimo 283.800, wavuye kuri 23.934 ugera kuri 30.517.
Mu ntangiriro z’uyu mwaka ni bwo icyorezo cya Covid-19, cyaherukaga kugira ubukana, ibintu byatumye hafatwa ingamba zikarishye zirimo kuba ku wa 18 Mutarama 2021, Umujyi wa Kigali warashyizwe muri gahunda ya Guma mu Rugo.
Icyo gihe hafashwe izindi ngamba zirimo kongera gufunga bimwe mu bikorwa, kugabanya amasaha y’ingendo ndetse abaturage bose basabwa kugabanya ingendo bakoraga, bagasigara bita ku za ngombwa gusa.
Ubushakashatsi bukomeje kwisukiranya bugaragaza ibiba ku mubiri w’uwanduye Covid-19.
amakuru mashya ku gakoko gatera iki cyorezo, SARS-COV-2 agaragaza ko abagezwemo n’iyo virus bahura n’ibibazo byinshi mu mibiri yabo, aho ako gakoko gatuma abasirikare barwaniriraga umuburi bahindukira bakaba ari bo bawurwanya maze bikagira ingaruka ku ngirabuzimafatizo no ku nyama ziwugize nk’uko byagaragajwe n’abashakashatsi bo muri Kaminuza ya Yale.
Ubu bushakashatsi bwakorewe ku bantu 194 bapimwe bagasangwamo icyorezo cya Covid-19. Bwerekanye ko abasirikare abo bantu bari basanganwe ari bo bahindukira bakadukira intungamubiri zagombaga gufasha umuntu wigeze kwandura icyo cyorezo bakazangiza aho kurwanya indwara mu mubiri nk’uko ubusanzwe babiwugirira.
Aba basirikare bahindura inshingano zabo bagakora akazi ko kurwanya umubiri aho kuwurinda, byagaragaye ko bibasira cyane abantu banduye Covid-19 ugereranyije n’abatarayanduye, bigatuma ubudahangarwa bw’abanduye icyo cyorezo buba ku gipimo cyo hasi cyane hanyuma ugasanga gukira kwabo bifata igihe kirekire cyane kuko umubiri wabo uba ufite intege nke zo kwiyirukanamo virusi.
Ubu bushakashatsi kandi bwanakorewe ku mbeba aho baziteye abasirikare bwite bo mu mubiri w’umuntu wanduye maze bugaragaza ko zishobora kwandura byoroshye icyo cyorezo bikaba bituma haboneka impungenge abo basirikare bateza mu mubiri w’umuntu nubwo hagikenewe gukorwa ubushakashatsi bwimbitse kuri iyi ngingo kugira ngo hatangazwe nyir’izina ingaruka zishobora guterwa n’abo basirikare bwite baba bari mu mubiri.
Abagore batatu b’i Kigali bishwe na COVID-19, abayanduye ni 296.
Abantu batatu bitabye Imana ni abagore b’imyaka 75, 54 na 42, bose bo mu Mujyi wa Kigali. Batumye umubare w’abamaze guhitanwa na Covid-19 mu Rwanda uba 382.
Abarwayi 296 basanganywe Coronavirus babonetse mu bipimo 7.196. Umujyi wa Kigali ni wo wabonetsemo abanduye benshi bagera kuri 166, Rubavu [38], Musanze [32], Burera [15] mu gihe Uturere twa Kamonyi na Muhanga habonetse umunani.
Guhera muri Werurwe 2020 abamaze kwandura Coronavirus bose ni 30.813 mu bipimo 1.551.520 bimaze gufatwa.
Minisante yatangaje ko mu masaha 24 ashize hakize abarwayi 126, bituma abamaze gukira bose baba 26.704. Abakirwaye ni 3.727 barimo 11 barembye.
Abantu bamaze gukingirwa guhera muri Werurwe 2021 ni 390.777. Barimo 246.789 bamaze guhabwa doze ya kabiri y’urukingo rwa COVID-19 (AstraZeneca).
Imibare irivugira: Amezi abiri y’ubwiyongere bwa COVID-19 bwafashe indi ntera mu Rwanda.
Usubije amaso inyuma muri ayo mezi abiri ashize, uwo munsi habonetse abantu 46 banduye iki cyorezo giterwa na Coronavirus mu bipimo 3605 byari byafashwe.
Umubare w’abakize kuri uwo munsi wari 167, mu gihe umwe ari we wahitanwe na Coronavirus. Muri rusange abari bamaze gusanganwa iki cyorezo kuva cyagera mu Rwanda muri Werurwe 2020 bari 23.934 mu bipimo 1.260.524 byari bimaze gufatwa mu gihe 326 bari bamaze guhitanwa nacyo.
Muri iki gihe, Covid-19 yongeye kuzamuka bikabije aho umubare w’abayandura, abakenera ubuvuzi buhambaye bwo gushyirwa ku mashini zibongerera umwuka babaye benshi.
Mu mezi abiri gusa, umubare w’abanduye Covid-19 wiyongereyeho 6583 mu bipimo 283.800, wavuye kuri 23.934 ugera kuri 30.517.
Umubare w’abarwayi bari kwitabwaho wo wavuye ku 1.200 ugera ku 3560 mu gihe abarembye bo bikubye kabiri bava kuri batandatu baba 13. Abitabye Imana bo biyongereyeho 53 bava kuri 326, ubu ni 379.
Ku wa 19 Mata 2021, agace kabonetsemo abarwayi benshi kari Huye yari ifite umunani, Kigali [7], Ngoma na Nyanza [5], Rubavu na Muhanga [2], mu gihe i Musanze na Kamonyi nta murwayi wahabonetse.
Imibare yakomeje kuzamuka cyane kuko ku wa 19 Kamena 2021, abarwayi 469 basanzwemo Covid-19 mu bipimo 8928. Nka Kigali gusa yabonetsemo 192, Rubavu [111], Musanze [29], Kamonyi [26] na Muhanga yabonye 23.
Imibare yo ku wa 18 Kamena 2021 yatangajwe n’Umuyobozi w’Ibitaro bya Nyarugenge bivurirwamo abarwayi ba Coronavirus, Dr Abimana Deborah, yerekanye ko abarembye bikubye kane mu cyumweru, mu gihe 40% by’abarwariye muri ibi bitaro bari ku mashini zibongerera umwuka.
Ibi bitaro bifite ibitanda bisaga 130 bishyirwaho indembe za COVID-19 kandi byose byaruzuye. Ubu bwiyongere bwatangiye kurenga ubushobozi bwabyo, hari no gutekerezwa uko Ibigo Nderabuzima bya Gatenga na Kanyinya byari bimaze amezi arenga atanu bitakira abarwayi byakongera kwifashishwa.
Impuguke mu Kurwanya no gukumira Indwara z’ibyorezo, Dr Ndahindwa Vedaste, yabwiye RBA ko kwiyongera kw’abandura COVID-19 biterwa no kwirara.
Yagize ati “Covid-19 imaze igihe kirekire ku buryo hari abaturage bacitse intege ariko virusi yo ntiyigeze icika intege. Turabibona ko igenda yiyuburura ikagaruka ifite ubukana bukomeye.’’
Yavuze ko abaturage bakwiye kubahiriza ingamba zifatwa mu guca ingufu Coronavirus.
Yakomeje ati “Iyo umuturage atabikoze hari ingamba zikomeye zifatwa kuko nta wareka ngo icyo cyorezo gikomeze cyiyongere. Iyo rero hafashwe izo ngamba wenda ikomeye cyane ni imwe twita guma mu rugo, nta we uba abyifuza ari na Leta ubwayo kuko bigira izindi ngaruka haba ku buzima bw’abantu n’ubw’igihugu muri rusange.”
Ubwiyongere bwa Coronavirus bwatumye hafatwa ingamba zikakaye
Ubwiyongere bw’imibare ya Coronavirus buhuzwa n’impamvu zitandukanye zirimo no kudohoka ku ngamba zo kwirinda ikwirakwira ry’icyorezo. Nko mu Karere ka Rubavu, iyi mibare yatumbagiye nyuma y’urujya n’uruza rw’abantu rwakurikiye iruka ry’Ikirunga cya Nyiragongo ryatumye Abanye-Congo babarirwa mu bihumbi bahungira mu Rwanda.
Imibare ya Minisiteri y’Ubuzima yerekana ko icyorezo cyongeye gukwira mu gihugu hose ndetse muri Kamena ho cyakajije umurindi.
Imibare ya vuba yerekana ko nko ku wa 10 Kamena handuye 112, tariki 15 Kamena baba 298, ku wa 17 Kamena ni 422, ku wa 18 Kamena babaye 451 mu gihe ku wa 19 Kamena 2021 bari 469.
Mu minsi itanu itandukanye ya Kamena gusa habonetse abarwayi 1.752 bashya ba Coronavirus, ni imibare iruta iy’ababonetse muri Gicurasi yose kuko bari 1.738.
Inshuro nyinshi, inzego z’ibanze n’iz’umutekano zikunze gufatira abantu mu birori byo kwishimisha, abahindura ingo utubari n’ibindi bikorwa bitemewe.
Ubwiyongere bwa COVID-19 bwatumye kuva tariki ya 17 Kamena 2021, Rubavu ishyirwa muri Guma mu Karere ndetse ingendo zirakumirwa kuva saa Moya kugeza saa Kumi za mu gitondo.
Ni ingamba zatangajwe na Minisiteri y’Ubutegetsi bw’Igihugu zikubiyemo amabwiriza agamije gukumira ikwirakwira rya Covid-19 muri Rubavu n’imirenge ikora ku mipaka y’ibindi bihugu.
Mu mezi abiri ashize, abantu bari bamaze gukingirwa Coronavirus mu Rwanda mu bikorwa byatangiye ku wa 5 Werurwe 2021 bari 349.702, ubu ni 390.339 bakingiwe.
Abakingiwe bagirwa inama yo kutirara no kudohoka ku ngamba zo kwirinda kuko na bo bashobora kwandura, bakananduza abandi. Ikigo cy’Igihugu cy’Ubuzima, RBC, giheruka kugaragaza ko ubwandu bushya bwatumbagiye ku gipimo cya 275%, ndetse abantu 400 mu bakingiwe basanzwe baranduye.
Abantu 451 banduye Covid-19 mu Rwanda.
Ni umunsi wa kabiri wikurikiranya abanduye bagera kuri 400, kandi ubwandu bwinshi bwiganje mu mujyi wa Kigali.
Umuntu umwe niwe wahitanye n’icyo cyorezo, bituma abo kimaze guhitana kuva kigeze mu Rwanda bangana na 378.
Mu banduye kuri uyu wa Gatanu abenshi babonetse i Kigali ahabonetse abarwayi 219, Kamonyi 37, Gicumbi 37, Rubavu 32, Musanze 27, Rulindo 19, Burera 17 na Bugesera 10.
Umuntu umwe niwe wakize, bivuze ko abamaze gukira babaye 26 393. Abakirwaye ni 3277 barimo 16 barembye.
Inkingo 390 339 nizo zimaze gutangwa zirimo 448 zatanzwe kuri uyu wa Gatanu. Abantu 246,476 nibo bamaze guhabwa doze ya kabiri y’urukingo rwa AstraZeneca.
Ibintu bitatu byo kwirinda muri iki gihe Covid-19 iri gukaza umurego.
Minisiteri y’Ubuzima igaragaza ko Covid-19 yandurira cyane ahantu hari abantu benshi, ahantu hatuma abantu begerana ndetse n’ahantu hafunganye kandi hatinjira umwuka wo hanze.
Abahanga mu bijyanye n’indwara zandura by’umwihariko iz’ibyorezo bagaragaza ko ibyago byo kwandura Covid-19 birushaho kwiyongera iyo ahantu hari abantu benshi, begeranye kandi hafunganye.
Ni mu gihe kandi Minisiteri y’Ubuzima ivuga ko n’ubwo amabwiriza yakoroshywa abaturage basabwa gushishoza bakamenya niba aho bagiye kujya hatateza ibyago byo kwandura Covid-19.
Mu kiganiro yagiranye n’itangazamakuru kuri uyu wa Gatatu, Umunyamabanga wa Leta muri Minisiteri y’Ubuzima ushinzwe Ubuzima bw’Ibanze, Dr Mpunga Tharcisse, yavuze ko akenshi za restaurants n’ahandi hantu hakirirwa abantu bagirwa inama yo gukorera ahantu hafunguye cyangwa hanze.
Ati “Abantu bagirwa inama yo kuba niba bagiye muri restaurants cyangwa muri hoteli gufata ibyo kurya cyangwa kunywa kujya basaba kwakirirwa hanze. Buriya nk’ahantu usanga bakirira abantu hanze, hafunguye kandi hisanzuye, biba bigoye kuba abantu bakwanduzanya, ntabwo ari kimwe nko kuba abantu bari ahantu hafunganye mu cyumba.”
Icyorezo cya Covid-19 gikomeje gukaza umurego mu Rwanda no mu Karere ruherereyemo, aho uretse kuba imibare y’abandura ikomeje gutumbagira i Kigali, i Kampala n’i Nairobi naho ni uko bimeze.
Nko mu Rwanda, imibare ya Minisiteri y’Ubuzima ku wa 17 Kamena 2021, igaragaza ko abantu 422 aribo bayanduye mu bipimo 5770 byafashwe. Ibi byatumye umubare w’abamaze kuyandura kuva iki cyorezo cyagera mu gihugu ugera kuri 29597.
Umusore w’imyaka 19 wo mu mujyi wa Kigali yitabye Imana azize icyorezo cya Covid-19, bituma umubare w’abamaze guhitanwa n’iki cyorezo ugera kuri 377.
Abantu banduye kuri uyu wa Kane abenshi bagaragaye i Kigali kuko habonetse 176, Rubavu 36, Rutsiro 29, Kamonyi 29, Burera 27, Musanze 24, Rulindo 24 na Gakenke 14.
Hakize abarwayi icyenda uyu munsi, bikaba byatumye umubare w’abamaze gukira iki cyorezo uba 26 392. Abakirwaye ni 2 828 mu gihe abarembye muri abo ari 9.
Muri rusange abamaze gukingirwa mu Rwanda ni 389 891 barimo 59 babonye urukingo uyu munsi. Abantu 246,289 bamaze guhabwa doze ya kabiri y’urukingo rwa AstraZeneca barimo 1,082 bayihawe uyu munsi.
Ibimenyetso bya Coronavirus birimo inkorora, ibicurane, guhumeka bigoranye n’umuriro. Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune, kwambara udupfukamunwa mu gihe umuntu avuye mu rugo cyangwa ahuye n’abantu benshi mu nsisiro cyangwa ahatuye imiryango myinshi.
Umuburo ku bakunda gukoresha “makeup”.
Makeup zisigwa ku maso n’ingohe zizwi nka ‘mascara’, zishobora guhangana n’amazi ku buryo umuntu atazivanaho ayakoresheje ahubwo bisaba amavuta.
Ni cyo kimwe n’amoko atandukanye ya ‘lipstick’ na ‘foundation’. Byose ubushakashatsi bwasanze biba byifitemo ibinyabutabire bishobora gukururira uwabyisize kurwara kanseri.
Ubushakashatsi bwakorewe mu maduka atandukanye yo muri Leta Zunze Ubumwe za Amerika no muri Canada, bwagaragaje ko nibura kimwe cya kabiri cy’izo makeup ziba zigizwe n’ikinyabutabire cyitwa Fluorine, cyifitemo uburozi bwa PFAS butera kanseri.
Izi makeup kandi ngo zishobora gushegesha ubushobozi bw’ubudahangarwa bw’umubiri, gutuma abagore babyara abana bafite amagarama make ndetse n’ibyago bya kanseri ku bice bimwe na bimwe by’umubiri bikiyongera.
Abakoze ubushakashatsi bakangurira za leta kuburira abaturage bazo, bakagira amakenga mu ikoreshwa ry’izi makeup kuko ngo inganda zizikora zitajya nibura zinandikaho ubutumwa buburira abakiliya.
Ishusho ya Covid-19 mu mwaka imaze mu Rwanda: Uturere tune ntiturapfusha umuntu n’umwe.
Nubwo ariko imibare yiyongereye, ntabwo ari mu gihugu hose hari ikibazo kuko iyo urebye imibare itangwa na Minisiteri y’Ubuzima usanga Umujyi wa Kigali ariwo wugarijwe cyane kurusha utundi duce tw’igihugu kubera ko muri icyo cyumweru kimwe gusa handuyemo abanya-Kigali 510, barenga kimwe cya gatatu cy’abayanduye bose muri icyo gihe.
Uretse i Kigali, Uturere twa Rubavu na Musanze natwo ntitworohewe kuko muri iyo mnnsi irindwi, i Rubavu handuye 191, imibare yazamutse kubera iruka ry’ikirunga ryatumye abantu bahura ari benshi mu gihe Musanze yo ari 126.
Uku kuzamuka kw’imibare y’abandura Covid-19, kwatangiye tariki 8 Kamena 2021, aho uwo munsi abanduye barenze ijana, ibintu byaherukaga kuba ntangiriro z’uyu mwaka, ndetse bikagaragaza kwirara kw’abaturage badakurikiza amabwiriza yo kwirinda iki cyorezo.
Mu kiganiro Minisitiri w’Ubuzima, Dr Ngamije Daniel, aheruka kugirana na Televiziyo y’u Rwanda yavuze ko abantu nibakomeza kwitwara nabi icyorezo kiziyongera ku buryo byaba ngombwa ko hafatwa izindi ngamba zikomeye kugira ngo kibagabanuke.
Yongeyeho ati “Turacyari ku gipimo, nitukirenga biratangira kuba bibi. Gusa turacyafite ubushobozi bwo gutuma abantu batagumya kwandura. Biraterwa n’imyitwarire. Imyitwarire ya buri wese mu gusangira izo nshingano.”
Ikigo cy’Igihugu gishinzwe Ubuzima, RBC, giherutse gutangaza ko kiri gukora isuzuma ryimbitse ku mpamvu y’ubu bwiyongere bwa Covid-19, kugira ngo barebe ko haba hataraje Coronavirus yihinduranyije yagaragaye mu Bwongereza, Afurika y’Epfo, Brésil cyangwa mu Buhinde, kuko zo zikwirakwira vuba kuruta isanzwe.
Uretse kuzamuka kw’imibare y’abandura ariko, imibare y’abihitanwa n’iki cyorezo si myinshi cyane ugereranyije n’iy’abandura kubera ko kuva Ukwezi kwa Kamena kwatangira hamaze kwandura abarenga 1600 ariko abamaze gupfa ni 19.
Uturere tune mu Rwanda ntiturapfamo umuntu n’umwe azize Covid-19
Mu gihe cy’umwaka urenga Covid-19 igeze mu Rwanda, Imibare ya RBC, igaragaza ko Coronavirus imaze guhitana abagera kuri 372 mu gihugu hose.
Muri aba 273 ni abo mu Mujyi wa Kigali gusa, 55 mu Majyepfo, 21 mu Burengerazuba, 15 mu Burasirazuba naho 8 ni abo mu Majyaruguru.
Akarere ka Nyarugenge niko kamaze gupfusha benshi kugeza ubu, aho hamaze gupfa bagera ku 134 bangana na 3% by’abayirwaye bose muri aka Karere, kagakurikirwa n’aka Gasabo kamaze gupfusha 74 naho aka Kicukiro kamaze gupfusha 65.
Uturere tutarapfamo umuntu n’umwe azize Coronavirus harimo Burera na Gakenke two mu Majyaruguru, Ngoma yo mu Burasirazuba na Rutsiro yo mu Burengerazuba.
Abantu bari hagati y’imyaka 60 na 69 nibo bamaze guhitanwa na Covid-19 ari benshi ugereranyije n’iyindi myaka kuko hamaze gupfa 87 bangana na 5% by’abayirwaye bari muri iyo myaka.
Akarere ka Nyarugenge ni ko kamaze kwanduramo benshi kuva iki cyorezo cyagera mu Rwanda muri Werurwe 2020, aho gafite abagera ku 4.397 banduye Coronavirus, mu gihe akanduyemo bake ari aka Nyabihu kamaze kwanduramo abagera kuri 82.
Abamaze kwandura cyane ni abantu bari hagati y’imyaka 30 na 29, bagera ku 7.488.
Imibare ya RBC kandi yerekana ko abagabo ari bo banduye ari benshi kuruta abagore aho bangana na 58. 18% mu gihe gihe abagore bo bangana na 41. 82%.
Abagore bamaze guhitanwa na Covid-19 ni 134 mu gihe abagabo bo ari 238.
Kugeza ubu mu Rwanda abantu 28.614 banduye Coronavirus, muri bo 26.393 barayikize abandi 372 irabahitana mu gihe 1.859 bakiyirwaye.
Abamaze gukingirwa kugeza ubu ni 389.658 barimo 242.624 bahawe dose ebyiri z’urukingo rwa Astrazeneca n’abandi 147.624 bahawe urwa Pfizer.
Hagiye kwifashishwa ikoranabuhanga mu gutahura abatizanya ibisubizo bya Covid-19
Zimwe mu ngamba zashyizweho na Leta y’u Rwanda ni uko ahantu hateraniye abantu bagomba kuba bipimishije, urugero ni nko mu mahoteli aba agomba kwakira 30% y’abantu akwiye kwakira baje mu birori cyangwa inama ariko bipimishije.
Umunyarwanda yaravuze ngo abarinzi bajya inama n’inyoni zijya izindi. Hari abantu baba basabwa kwipimisha ariko ugasanga hipimishije umuntu umwe, abandi bagakoresha cya gisubizo cye.
Mu kiganiro cyanyuze kuri Televiziyo y’u Rwanda, Minisitiri w’Ubutegetsi bw’Igihugu, Gatabazi Jean Marie Vianney, yavuze ko havumbuwe ko hari abantu basangizanya ibisubizo bya Covid-19.
Ati “Hari ibintu bibabaje, kubona abantu bababwira ko bagomba kwipimisha kugira ngo barebe ko ari bazima ariko bagashaka uko bahererekanya igisubizo n’umuntu umwe bahinduranya amazina, kugira ngo babone uko bitabira bwa bukwe.”
Yakomeje avuga ko hari ahantu byagiye bigaragara, bikaba byaratumye hagiye gushyirwaho ikoranabuhanga rizajya ritahura abakora ubwo buriganya.
Ati “Hari aho byagaragaye ko abantu bahana ibisubizo bagashaka kwerekana ko bapimwe, ibyo byaramenyekanye. Hagiye gushyirwaho uburyo bw’ikoranabuhanga ku buryo utazaza ngo ubeshye ko wipimishije utarabikoze.”
“Kuko iyo wipimishije uba ufite kode y’izina ryawe. Hari uburyo rero bugiye gukorwa ku buryo niba werekanye ko wipimishije bizaba aribyo koko.”
Iri koranabuhanga rigiye gushyirwaho mu gihe Inama y’Abaminisitiri yateranye ku wa 12 Kamena 2021, yavuze ko abantu bazajya bahurira hamwe mu ruhame muri hoteli cyangwa ubusitani bwabugenewe bazajya baba ari 30% by’abagenewe kwakirwa aho ndetse banipimishije Covid-19.
Akenshi hazagamo babiri, batatu barwaye: Dr Ngamije avuga ku mpamvu RwandAir yahagaritse ingendo muri Uganda
Hashize iminsi Uganda yugarijwe n’icyorezo cya Covid-19 aho ubwandu buri ku kigero cya 18%, ibi bikaba byaratumye hanafatwa ingamba zikomeye muri iki gihuguhu zo kwirinda.
Kuba muri iki gihugu bugarijwe n’icyorezo, byagize ingaruka ku Rwanda kuko hari abantu bavagayo barwaye, bakaba intandaro yo kugikwirakwiza mu gihugu.
Nyuma yo gusuzuma iki kibazo hafashwe ingamba z’uko ingendo RwandAir yakorerega muri Uganda zaba zihagaze kuko byari byagaragaye ko hari abaza mu ndege barwaye.
Mu kiganiro cyanyuze kuri Televiziyo y’u Rwanda, Minisitiri w’Ubuzima, Dr Ngamije Daniel, yavuze ko kimwe mu byatumye Covid-19 yiyongera harimo n’abaturuka muri Uganda, bikaba byaragarajwe n’abazaga na RwandAir bapimwa bagasanga barwaye.
Ati “Byaratangajwe ku mugaragaro ko hari ubwiyongere bukabije bwa Covid-19 muri Uganda, hari Abanyarwanda bakoreragayo imirimo itandukanye bari gutaha bamwe bagaca inzira zisanzwe ariko iyo usuzumye ubasangamo.”
“Abataha mu ndege iva Uganda iza inaha, twagiye tubona kenshi hazamo babiri, batatu barwaye muri kiriya cyumweru gishize, ari nacyo gituma hafashwe icyemezo cyo guhagarika RwandAir kujyayo.”
Yakomeje avuga ko mu rwego rwo kwirinda ubu abava muri Uganda babanza gushyirwa mu kato.
Ati “Undi muntu uzajya uba avuyeyo azajya amara iminsi irindwi mu rugo yiheje, aho yaba yanyuze hose azajya amara iyo minsi aho twamuteganyirije kugira ngo tumusuzume turebe niba adafite ubwandu butari bwagaragara, nyuma y’icyo gihe niba butagaragaye atahe ajye mu rugo.”
“Nibumugaragaraho nabwo tumenye icyo dukwiye kumufasha kugira ngo adakwirakwiza ubwandu mu bandi bantu.”
Itangazo RwandAir yashyize hanze rivuga ko ingendo zibaye zihagaritswe kugeza mu gihe kitazwi, gusa abagenzi bagizweho ingaruka n’izo mpinduka bakaba bemerewe guhinduza amatike yabo ku buryo bazayabyaza umusaruro ubwo zizaba zasubukuwe.
Ingamba nshya zo kwirinda Covid-19: Amasaha y’ingendo yagabanyijwe.
Ni ingamba zatangajwe nyuma y’aho mu gihugu hongeye kugaragara izamuka ry’ubwandu bwa Covid-19, aho mu minsi 11 hari hamaze kugaragara abarwayi 899.
Ingamba nshya zatangajwe n’Inama y’Abaminisitiri zizatangira gukurikizwa ku wa 14 Kamena 2021, zimare ibyumweru bibiri.
Kimwe mu bintu bishya biri muri aya mabwiriza mashya, ni uko ingendo zibujijwe guhera saa tatu z’ijoro kugera saa kumi za mu gitondo. Itangazo ry’ibyemezo by’Abaminisitiri rikomeza rigira riti “ibikorwa byose byemerewe gukomeza bizajya bifunga saa mbili z’ijoro”.
Izindi mpinduka zagaragaye kuri iyi nshuro ni uko “imodoka zitwara abantu mu buryo bwa rusange (bisi) zemerewe gutwara abantu batarenze mirongo itanu ku ijana (50%) by’umubare zagenewe gutwara.”
Abatwara bisi basabwe kugenzura ko abagenzi bahana intera kandi bagatwara gusa abambaye agapfukamunwa.
Ibikorwa by’inzego za Leta bizakomeza gukora ariko bikoresha abakozi b’ingenzi gusa batarenze 30% abandi bakorere mu rugo ariko bakazajya basimburana mu biro.
Ku bijyanye n’insengero, naho hari impinduka zatangajwe aho umubare w’abemerewe kuzijyamo wagabanyijwe ukavanwa kuri 50% ugashyirwa kuri 30%.
Itangazo rigira riti “ Insengero zahawe uburenganzira bwo gukora kuko zuzuje ibisabwa mu kwirinda Covid-19, zemerewe kwakira abantu ku kigero kitarenze 30% by’ubushobozi bwazo”.
Ni mu gihe kandi Restaurant na Café zizakomeza gukora ariko zitarengeje 30% by’ubushobozi bwazo bwo kwakira abantu zemerewe. Zemerewe kwakira abakiliya kugeza saa mbili z’ijoro mu gihe ubusanzwe zafungaga saa tatu z’ijoro.
Ku rundi ruhande, iri tangazo rivuga ko “ibikorwa bya siporo y’umuntu ku giti cye n’izikorerwa hanze abantu bategeranye bizakomeza, hubahirizwa ingamba zo kwirinda Covid-19”.
Ikindi kandi ibigo “bikorerwamo imyitozo ngororamubiri (gyms) bizakomeza gukora ariko ntibirenze 10% by’ubushobozi bwabyo bwo kwakira abantu, hubahirizwa amabwiriza yo kwirinda Covid-19”. Minisiteri ya Siporo ni yo izatanga amabwiriza arambuye agomba kuzajya akurikizwa kuri iyi ngingo.
Ibijyanye n’imihango y’ubukwe
Imyanzuro y’Inama y’Abaminisitiri igena ko “ishyingiranwa rikorewe imbere y’ubuyobozi bwa leta no mu nsengero ryemerewe kwitabirwa n’abantu batarenze 30 kandi bikabanza kumenyeshwa ubuyobozi bw’inzego z’ibanze”.
Ikindi kandi ibikorwa byose bihuriza abantu muri hoteli, mu busitani cyangwa ahandi hashobora kubera amakoraniro mu buryo bwa rusange, ntibigomba kurenza 30% by’ubushobozi bwo kwakira abantu bw’aho bateraniye. Ibyo byose ariko bigomba gukorwa hubahirijwe ingamba zo kwirinda Covid-19.
Gusa “abitabiriye icyo gikorwa bagomba kuba bafite icyemezo cy’uko bipimishije Covid-19 iminsi itatu mbere y’uko icyo gikorwa kiba”.
Iyi myanzuro mishya ivuga ko ubusabane n’ibirori bitandukanye bibera mu ngo byo “birabujijwe”.
Ntacyo amabwiriza yashyizwe hanze avuga ku bukwe bwo gusaba no gukwa buherutse gukomorerwa nyuma y’igihe buhagaritswe.
Abaturage basabwe gukomeza kubahiriza ingamba zo kwirinda Covid-19 zirimo gusiga intera hagati y’umuntu n’undi, kwambara agapfukamunwa no gukaraba intoki. Ku batazabyubahirizwa, “bazafatirwa ibihano”.
U Rwanda ruri kugenzura ko rutinjiriwe n’ubwoko bwa Covid-19 bwagaragaye mu Buhinde
Ibi yabitangarije mu kiganiro cyabaye kuri uyu wa 12 Kamena 2021, hifashishijwe ikoranabuhanga cyatumiwemo impuguke zitandukanye zirimo Umuyobozi Mukuru wa RBC, Dr. Sabin Nsanzimana; Umwarimu muri Kaminuza y’u Rwanda akaba n’Umushakashatsi, Prof Dr Leon Mutesa; uharagarariye Ikigo gishinzwe Kurwanya Indwara muri Amerika, CDC, Dr. Aimee Geissler ndetse na Dr. Emmanuel Musabeyezu impuguke mu ndwara z’ubuhemekero.
Prof Leon Mutesa yavuze ku ngamba zafashwe zo gusuzuma byimbitse ibipimo by’abantu bavuye mu bihugu byagaragayemo virus zihinduranyije yagize ati “Twakoze ubushakashatsi bwitwa Sequencing, aho ugenda ukareba muri twa turemangingo ndangasano [RNA], ukareba akanyuguti ku kanyuguti.”
“Tumaze gukora ibipimo bigera hafi 331.000 mu bantu tuzi koko baturutse mu bihugu birimo izi virus zihinduranyije. Muri bo twasanze harimo abantu 31 bafite ubwoko bwa Coronavirus bwihinduranyije butandukanye bwo mu Bwongereza no muri Afurika y’Epfo.”
Yakomeje avuga ko nubwo izo virus bazibonye, abazigaragaweho bose bari baturutse hanze y’u Rwanda bafatiwe ku kibuga cy’indege bashyirwa mu kato batarahura n’abandi, ubu baravuwe barakira.
Nubwo ariko batageze mu bantu, Prof Mutesa, yavuze ko RBC iticaye ngo yeme ahubwo yagiye mu baturage gupima n’abandi benshi, kugira ngo ibipimo byabo bikorerwe isuzuma ryimbitse ‘sequencing’, harebwe niba itarabageramo. Ibyo bikorerwa ahantu hari kugaragara ubwandu bwinshi bwa Covid-19.
Gusa kugeza ubu ibipimo by’aba bantu ntibiraboneka kuko gukora ibi bizamini ntabwo iri ibintu bihita bikorwa ako kanya muri Laboratoire, ahubwo bisaba ko RBC ifatanya n’amatsinda yo hanze y’u Rwanda bakorana kugira ngo bikunde biboneke kuko bisaba ubushobozi buri hejuru.
Mu Rwanda muri rusange hari kugaragara ubwiyongere budasanzwe bwa Coronavirus, kuko mu minsi 11 gusa hamaze kwandura abantu 899.
Prof Mutesa yongeyeho ati “Kugeza ubu virus yo mu Buhinde ntabwo iraboneka mu bo twapimye. Turakomeza izo ngamba twashyizeho zo gushakisha. Gusa icyo zose zihuriyeho ni uko zandura vuba kandi zikongera umubare w’abantu banduye.”
Dr Sabin Nsanzimana yavuze ko mu Mujyi wa Kigali ariho hari kugaragara ubwandu bwinshi kandi hakomeje gupimwa abantu batandukanye, ndetse no mu Karere ka Rubavu kubera abantu benshi baturutse muri Repubulika Iharanira Demokarasi ya Congo, bahunga iruka rya Nyiragongo.
Yongeyeho ati “RBC, abashakashatsi ndetse n’izindi nzobere mu buvuzi, turi gushyira imbaraga nyinshi mu bushakashatsi bushingiye ku buzima, ndetse twanashyizeho ishami rishya rishinzwe ubushakashatsi, guhanga udushya no kugaragaza imibare ishingiye kuri siyansi.”
Icyorezo cya Coronavirus gikomeje kwiyongera mu Rwanda, kandi kugeza ubu hamaze gukingirwa abagera ku 390.000 bangana na 6%, bigaragaza ko hakiri umubare munini w’abantu badakingiye ariyo mpamvu abantu bakangurirwa gukomeza kwirinda kuko byagaragaye ko n’abakingiwe hari abafatwa n’iyi virus nubwo bo ntacyo ibatwara ariko baba bashobora kuyanduza abatarakingiwe.
Perezida Kagame yayoboye Inama y’Abaminisitiri yitezwemo ingamba nshya zo kwirinda Covid-19.
Ubutumwa bwatangajwe n’Ibiro by’Umukuru w’Igihugu buvuga ko iyi nama iza kwiga ku ngingo zitandukanye zirimo n’ingamba zo kurwanya Covid-19.
Iyi nama ibaye mu gihe hashize iminsi irenga irindwi ubwandu bwongeye kuzamuka mu gihugu.
Uhereye nka tariki 5 Kamena, habonetse ubwandu 49, bigeze ku itariki ya 6 Kamena haboneka ubwandu 34 n’umuntu umwe wapfuye, ku wa 7 Kamena habonetse abantu 62 banduye, bigeze ku wa 8 Kamena haboneka 127 n’abantu bane bapfuye.
Ubwandu bwakomeje kwiyongera umunsi ku wundi aho ku wa 9 Kamena bwari 114 n’umuntu umwe wapfuye, bigeze ku wa 10 Kamena abanduye na bwo bariyongera baba 112 n’umuntu umwe wapfuye.
Mu gihe kirerekire, hongeye kuboneka abanduye barenga 200 aho mu bizamini byafashwe ku wa Gatanu tariki 11 Kamena bari 202 mu gihe abapfuye bo ari babiri.
Kuva ku itariki 1 Kamena 2021, mu Rwanda hamaze kugaragara ubwandu bwa Covid-19 ku bantu 899 mu minsi 11 gusa.
Muri iyi minsi kandi ni na bwo hagaragaraye impfu nyinshi ku munsi umwe, zari enye, zaherukaga kugaragara nanone ku wa 15 Mata 2021. Ni mu gihe ubwandu burenze 200 bwaherukaga kugaragara ku wa 05 Mata 2021 kuko uwo munsi hari habonetse abantu 202 banduye.
Kuva icyorezo cya Covid-19 cyagaragara mu Rwanda, hamaze kugaragara ubwandu 27.863 mu gihe abapfuye bo ari 368. Abamaze gukira ni 26.351 naho abakirwaye ni 1.153.
Babiri bishwe na Coronavirus mu Rwanda, 202 barayandura.
Minisiteri y’Ubuzima yatangaje ko babiri bishwe na Coronavirus kuri uyu wa Gatanu, tariki ya 11 Kamena 2021, ari abagabo babiri b’imyaka 66 na 65 bo mu Mujyi wa Kigali.
Abarwayi bashya 202 babonetse mu bipimo 5927 byafashwe bituma umubare w’abamaze kwandura mu Rwanda uba 27.862 mu bipimo 1.493.767 bimaze gufatwa kuva muri Werurwe 2020.
Mu masaha 24 yashize, nta murwayi wakize byatumye umubare w’abamaze gusezererwa mu bitaro no gukirira mu ngo zabo uguma ku 26.341.
Kugeza uyu munsi, abarwayi 1153 barimo batandatu barembye ni bo bakiri kwitabwaho.
Kugeza ubu mu Rwanda hamaze gukingirwa abantu 389.389 kuva ibi bikorwa byatangira ku wa 5 Werurwe 2021. Abantu 239.022 bamaze guhabwa doze ya kabiri y’urukingo rwa AstraZeneca barimo 288 bayihawe uyu munsi.
Ibimenyetso bya Coronavirus birimo inkorora, ibicurane, guhumeka bigoranye n’umuriro. Yandura binyuze mu matembabuzi aturuka mu myanya y’ubuhumekero.
Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune, kwambara udupfukamunwa mu gihe umuntu avuye mu rugo cyangwa ahuye n’abantu benshi mu nsisiro cyangwa ahatuye imiryango myinshi.
Ibyago ku bakora siporo bakoresheje imbaraga z’umurengera.
Urwaye iyi ndwara aba asigaje imyaka mike yo kubaho ku Isi, ku buryo nyuma y’uko igaragaye, aba afite amahirwe yo kubaho hagati y’umwaka umwe n’itanu ndetse abayimarana imyaka icumi cyangwa irenga bangana na 10%.
Abashakashatsi bo muri Kaminuza ya Sheffield mu Bwongereza, bavuze ko umuntu adakwiye guhagarika siporo, ariko ko abazikoresha imbaraga nyinshi bafite ibyago byo kwandura MND, kuko mu bantu 300 bakora siporo mu buryo ndengakamere, nibura umwe muri bo aba ayirwaye.
Iyi ndwara ishobora guterwa n’utunyangingo tugize umubiri wawe cyangwa se ikizana bitewe n’uburyo ubayeho cyangwa ibyo wahuye nabyo. Gusa ubu bushakashatsi bwagaragaje ko siporo zikoreshwa imbaraga nyinshi zishobora kuba imwe mu mpamvu zo kwandura iyi ndwara, nubwo bitaramenyekana neza.
Ubushakashatsi bwakorewe ku bakinnyi b’umupira w’amaguru bo mu Butaliyani, bwerekanye ko baba bafite ibyago byo kwandura iyi ndwara inshuro esheshatu kuruta abandi basanzwe.
Mu Bwongereza naho hari abakinnyi bagaragaweho iyi ndwara barimo Rob Burrow, wamenyekanye muri Rugby, Stephen Darby wakinnye umupira w’amaguru muri Liverpool, Bradford City na Bolton Wanderers ndetse na Doddie Weir wakinaga Rugby.
Umwe mu bashakashatsi, Dr Johnathan Cooper-Knock, yavuze ko hari isano rinini hagati y’iyi ndwara ya MND na siporo umuntu akora akoresheje imbaraga nyinshi.
Ati “Twafashe umwanzuro ko imyitozo ikoreshejwe imbaraga nyinshi ari imwe mu mpamvu zitera Motor Neurone Disease. Imibare myinshi y’abakinnyi bakomeye barwaye MND igaragaza ko itari ibintu byapfuye guhurirana gusa.”
Volleyball: Gisagara na RRA zegukanye irushanwa ryo Kwibuka Jenoside yakorewe Abatutsi.
Ni irushanwa ryatangiye ku wa Gatanu tariki ya 25 Kamena 2021, ritangizwa n’Ishyirahamwe ry’Umukino wa Volleyball mu Rwanda ‘FRVB‘, mu rwego rwo Kwibuka abakinnyi, abatoza, abakunzi n‘abandi bose babarizwaga mu muryango mugari wa Volleyball ariko bazize Jenoside yakorewe Abatutsi mu 1994.
Ku nshuro yaryo ya mbere, ni irushanwa ryakiniwe muri Kigali Arena.
Iri rushanwa ryari ryitabiriwe n’amakipe asanzwe akina mu cyiciro cya mbere mu Rwanda ndetse hazamo n’amakipe yatumiwe yo mu bihugu by’abaturanyi nka Kenya, arimo Kenya Ports Authority (mu bagabo), mu gihe mu bagore hari hajemo ikipe ya Nairobi Water.
Ku manywa hari habanje gukinwa imikino ya ½ mu bagore no mu bagabo. Mu bagore, Rwanda Revenue Authority yari yasezereye Kenya Water iyitsinze amaseti 3-0 mu gihe mu bagabo Gisagara VC yasezereye UTB VC iyitsinze amaseti 3-2, REG VC yo isezerera APR VC iyitsinze amaseti 3-1.
Mu bagore, ikipe ya Rwanda Revenue VC ndetse na APR VC ni zo zaje guhurira ku mukino wa nyuma. Umukino warangiye ikipe ya Rwanda Revenue Authority ari yo yegukanye igikombe, naho umwanya wa gatatu wegukanwa na Nairobi Water itsinze UTB WVC amaseti 3-2.
Mu bagabo ikipe ya Gisagara VC nyuma yo gutsinda UTB VC muri ½ mu mukino wari ugoranye ku maseti 3-2, yaje guhurira ku mukino wa nyuma na REG VC yari yasezereye APR VC. Ni umukino wakinywe saa kumi n’ebyiri z’ijoro.
Umukino waje kurangira ikipe ya Gisagara VC ari yo yegukanye igikombe itsinze REG amaseti 3-1, iza no guhabwa sheki ya miliyoni ebyiri z’amafaranga y’u Rwanda kimwe na Rwanda Revenue, mu gihe iza kabiri zahawe miliyoni imwe, naho iza gatatu zihabwa ibihumbi 500.
Ikipe ya UTB VC ni yo yari ibitse igikombe cy’umwaka ushize ariko uyu mwaka yosoreje ku mwanya wa gatatu.
Iri rushanwa ryakurikiranywe n’abayobozi bo mu nzego zitandukanye barimo Ambasaderi Uyisenga Charles, Makuza Bernard wahoze ari Perezida wa Sena n’Umunyamabanga Nshingabikorwa wa CNLG, Dr. Bizimana Jean Damascène.
APR FC yasinyishije Nsengiyumva, Karera na Mugisha Bonheur
Kuri uyu wa Gatandatu ni bwo ubuyobozi bwa APR FC bwasinyishije aba bakinnyi uko ari batatu ndetse Niyonzima Olivier Seif’ na we yongera amasezerano y’imyaka ibiri nyuma 
Umukinnyi wo hagati mu kibuga Nsengiyumva Ir’shad uzwi nka Pogba wakinaga muri Marines FC, yasinye amasezerano y’imyaka ibiri kimwe na Mugisha Bonheur wari intizanyo ya Heroes FC muri Mukura Victory Sports.
Undi mukinnyi wasinyiye Ikipe y’Ingabo kuri uyu wa Gatandatu ni myugariro wo hagati, Karera Hassan, wasinye imyaka ibiri aguzwe muri Kiyovu Sports nyuma y’uko yari yatijwe imyaka ibiri muri AS Kigali.
Aba bose biyongereye kuri Nsabimana Aimable waguzwe muri Police FC, Kwitonda Alain ‘Bacca’ waguzwe muri Bugesera FC na Mugisha Gilbert wavuye muri Rayon Sports.
APR FC izongera guhagararira u Rwanda muri CAF Champions League nyuma y’uko yegukanye Igikombe cya Shampiyona ku nshuro ya kabiri yikurikiranya idatsinzwe.
Nyirinkindi Saleh mu muryango usohoka muri Kiyovu Sports.
Ubusanzwe, umwaka w’imikino mu Rwanda mu mupira w‘amaguru urangira ku wa 4 Nyakanga. Bisobanuye ko hashize iminsi itandatu urangiye.
Bamwe mu bakinnyi basoje amasezerano yabo, bakomeje ibiganiro n’andi makipe yifuza kuzabakinisha mu mwaka utaha w’imikino nubwo hataramenyekana igihe shampiyona izatangirira.
Nyirinkindi Saleh ‘Mbappé’ ni umwe mu basoje amasezerano muri Kiyovu Sports ariko nta bushake bwo kuyongera agaragaza nubwo ubuyobozi bw’iyi kipe bwifuza kumugumana.
Ni umwe mu beza baca ku ruhande mu bakina mu gice cy’ubusatirizi mu Rwanda. Ubusanzwe azwiho kwihuta mu gihe afite umupira ku kirenge ariko akaba n’umwe mu bagora cyane ba myugariro.
Amakuru IGIHE yamenye ni uyu mukinnyi uko ashobora kuba yaregerewe n’andi makipe arimo Rayon Sports FC na AS Kigali FC izasohokera u Rwanda muri CAF Confederation Cup kuko iyi kipe na yo ifite benshi basoje amasezerano.
Ubuyobozi bwa Kiyovu Sports buvuga ko umutoza mukuru, Haringingo Francis, atarabugezaho amazina y’abakinnyi yifuza kugumana nk’uko Umunyamabanga Mukuru w’iyi kipe, Munyengabe Omar, yabibwiye IGIHE.
Ati "Nyirinkindi Saleh yarangije amasezerano. Umutoza ntaraduha abo yifuza ko twongera amasezerano."
Nyirinkindi yazamukiye mu Irerero rya APR FC (APR FC Academy) ariko ntiyabona umwanya uhoraho wo gukina, bituma atizwa muri Marines FC mu gihe cy’imyaka ibiri, ayisoje aca muri Mukura VS ayikinira imikino itatu ya CECAFA Kagame Cup mbere yo kwerekeza muri muri Kiyovu Sports yari amazemo imyaka ibiri.
Mbere y’isozwa rya CECAFA ya 2019 yabereye mu Rwanda, Nyirinkindi yifujwe na Gor Mahia yo muri Kenya ariko amahitamo ye aba Kiyovu Sports.
Muri uyu mwaka w’imikino, yatsindiye Kiyovu Sports igitego kimwe, anatanga imipira itanu yavuyemo ibitego mu mikino 12 yabashije gukina, cyane ko umukino wa mbere wa Shampiyona ikipe yatsindiwe i Rubavu ibitego 2-1 na Rutsiro FC, atawukinnye.
Nyirinkindi yari yahamagawe mu Ikipe y’Igihugu y’Abatarengeje imyaka 23 (U23) yagombaga kujya gukina CECAFA muri Ethiopia.
Ku wa Gatanu, FERWAFA yasohoye itangazo rivuga ko iyi Kipe itazitabira aya marushanwa kubera ubwiyongere bw’icyorezo cya Covid-19 buri mu karere u Rwanda ruherereyemo.
Ni umusore ukiri muto ndetse ufite impano idashidikanywaho n’abakurikirana umupira w’amaguru mu Rwanda, ariko mu myaka itatu ishize yagiye avugwaho kutitwara neza hanze y’ikibuga nubwo inshuti ze za hafi zihamya ko ubu yahindutse.
Mukamana wakiniye AS Kigali y’Abagore yerekeje mu Bufaransa.
Mu 2017 ni bwo Mukamana Clèmentine yavuye muri AS Kigali Women Football Club yerekeza muri Kigoma Women Football Club yo muri Tanzania.
Bitewe n’uko umukinnyi yavugaga ko gukina hanze y’u Rwanda bizamufasha kuzamura urwego, Ubuyobozi bwa AS Kigali WFC bwabyumvise vuba bumworohereza kujya ku rwego rwisumbuyeho.
Muri Tanzania yahakinnye umwaka umwe gusa ahita yerekeza muri Kenya ariko n’ubundi bigizwemo uruhare n’iyi kipe irebererwa n’Umujyi wa Kigali.
Uyu mukobwa ukina mu mutima w’ubwugarizi, yahise akomereza urugendo rwe mu Bufaransa aho aherereye i Paris aho amaze amezi abiri.
Amakuru IGIHE yamenye ni uko yatangiye imyitozo mu batarabigize umwuga kuko izo azakoramo igeragezwa hari ibitaruzuzwa neza.
Mbere yo kujya muri AS Kigali Women FC, Mukamana yari avuye muri Remera Rukoma Women Football Club akigera muri iyi kipe iterwa inkunga n’Umujyi wa Kigali, ahita abona amahirwe yo kujya ahamagarwa mu Kipe y’Igihugu y’Abagore.
Abangavu b’u Rwanda bakubitiwe ahareba i Nzega mu mukino wa mbere w’Igikombe cy’Isi.
Ku wa Gatanu, tariki ya 9 Nyakanga 2021, ni bwo hatangiye imikino ya nyuma y’Igikombe cy’Isi cy’abakobwa batarengeje imyaka 20.
Umukino wa mbere w’u Rwanda wabereye mu nzu y’imikino ya Schuttersveld mu Mujyi wa Rotterdam, ruhura n’u Buholandi buri mu rugo.
Ikipe y’Igihugu ntiyahiriwe n’uyu mukino warebwe n’abakozi ba Ambasade y’u Rwanda mu Buholandi barimo Ambasaderi Nduhungirehe Olivier kuko yatsinzwe amaseti 3-0 (6-25, 5-25, 6-25).
Uyu mukino wabanjirijwe n’undi wo muri iri tsinda rya mbere, aho Brésil yatsinze Argentine amaseti 3-0 (26-24, 26-24 na 26-24).
Ikipe y’u Rwanda irasubira mu kibuga kuri uyu wa Gatandatu ikina na Brésil saa munani n’igice mbere y’uko u Buholandi bukina na Argentine saa kumi n’imwe n’igice.
Ku Cyumweru, tariki ya 11 Nyakanga 2021, ikipe y’u Rwanda izakina na Argentine saa munani n’igice naho ikipe y’u Buholandi ikine na Brésil saa kumi n’imwe n’igice.
Muri uyu mujyi wa Rotterdam ni ho hari kubera imikino yo mu itsinda C ririmo Turukiya, u Burusiya, Leta Zunze Ubumwe za Amerika na Thailand.
Imikino yo mu itsinda B ririmo u Bubiligi, Serbia, Dominican Republic na Puerto Rico ndetse n’itsinda D ririmo u Butaliyani, Pologne, Belarus na Misiri, yose iri kubera mu mujyi wa Kortrijk mu Bubiligi mu nzu y’imikino ya Sportcampus Lange Munte.
Amavubi U-23 na Scandinavia WFC zikuye mu marushanwa ya CECAFA.
Kuri uyu wa Gatanu, tariki ya 9 Nyakanga 2021, ni bwo Ishyirahamwe ry’Umupira w’Amaguru mu Rwanda, ryashyize ahagaragara ibaruwa igenewe abanyamakuru, ivuga ko aya makipe yombi yari guhagararira igihugu mu mahanga, atacyitabiriye.
Ryagize riti “Bitewe n’ubwiyongere bwa COVID-19 mu Rwanda n’akarere ruherereyemo by’umwihariko, bikajyana n’uko haba haramaze kugaragara ubwoko bwa COVID-19 yihinduranyije bwa ‘Delta’;”
“Hashingiwe kandi ku ngamba nshya ziheruka gushyirwaho na Guverinoma zerekeye gukumira COVID-19 zirimo gufunga ibikorwa bimwe mu gihugu no guhagarika ibikorwa by’imikino abantu bakina bakoranaho ndetse hagahagarikwa ingendo hagati y’intara n’Umujyi wa Kigali.”
FERWAFA yakomeje ivuga ko yamenyesheje CECAFA ko Amavubi U-23 atazitabira imikino izabera muri Ethiopia hagati ya tariki ya 17 n’iya 31 Nyakanga mu gihe kandi na Scandinavia WFC itazitabira imikino yo gushaka itike ya CAF Women Champions League muri Zone ya CECAFA, izaba hagati ya tariki ya 17 n’iya 31 Nyakanga 2021 muri Kenya.
Guhagarika kwitabira aya marushanwa bije bikurikira ihagarikwa ry’amarushanwa y’imbere mu gihugu haba muri Basketball na Volleyball.
Amavubi yari amaze iminsi akora imyitozo kuri Stade Amahoro, aho mu bakinnyi bari bitabiriye umwiherero harimo n’abavuye i Burayi.
Muri tombora yabaye ku wa Gatatu, Scandinavia WFC yari yisanze mu itsinda rya Gatatu (C) aho iri kumwe na FAD yo muri Djibouti na Vihiga Queens yo muri Kenya.
Manzi Thierry yerekeje mu ikipe nshya yo muri Georgia.
Ku i saa Kumi n’ebyiri zo kuri uyu wa 9 Nyakanga 2021 ni bwo Manzi Thierry yahagurutse ku Kibuga Mpuzamahanga cy’Indege cya Kigali i Kanombe, yerekeza muri Georgia, aho yasinyiye FC Dila Gori imyaka itatu.
Uyu mukinnyi wo hagati mu bwugarizi, yari amaze imyaka ibiri ari Kapiteni wa APR FC, aho yayifashije kwegukana Ibikombe bibiri bya Shampiyona idatsinzwe n’Igikombe cy’Intwari cya 2020.
FC Dila Gori yo muri Georgia, Manzi Thierry yerekejemo, kuri ubu iri gukina irushanwa ry’u Burayi rya UEFA Europa Conference League, aho yaraye itsinzwe umukino ubanza yanyagiwemo na MSK Žilina yo muri Slovakia ibitego 5-1.
Umukino wo kwishyura muri iri jonjora rya mbere, uzabera muri Georgia ku wa 15 Nyakanga 2021.
Manzi Thierry yakiniye Marines FC na Rayon Sports yamazemo imyaka ine mbere yo kwerekeza muri APR FC mu 2019.
Ni umwe mu bari bagize Rayon Sports yatwaye Shampiyona ya 2016/17 n’iya 2018/19, inagera muri ¼ cya CAF Confederation Cup mu 2018.
UEFA yacanweho umuriro, irashinjwa gushakishiriza u Bwongereza ngo bwegukane EURO.
U Bwongereza bwasezereye Danemark bigoranye, ku bitego 2-1 mu mukino wa ½ wabaye ku wa Gatatu, buzahura n’u Butaliyani ku mukino wa nyuma uzaba ku Cyumweru, tariki ya 11 Nyakanga, saa Tatu z’ijoro.
Ikiganiro cya Televiziyo ‘El Chiringuito’ kivuga kuri siporo yo muri Espagne, cyashinje UEFA gushakishiriza u Bwongereza kugira ngo buzegukana Igikombe cy’u Burayi cy’uyu mwaka.
Umunyamakuru Roberto Morales wari wagitumiwemo, yavuze ko irushanwa ry’uyu mwaka ari ryo ribi bitabiriye kandi ritakabaye ribera mu Bwongereza kubera ‘Brexit’ [kwikura mu Muryango w’Ubumwe bw’u Burayi k’u Bwongereza].
Josep Pedrerol wari uyoboye El Chiringuito, yamubajije niba atekereza ko UEFA yateguye irushanwa muri ubwo buryo kugira ngo u Bwongereza bugere ku mukino wa nyuma.
Umunyamakuru yasubije ati “Ku bwanjye, ni irushanwa riteye isoni rya mbere dukoze. Riri ku rwego rwo hasi. Hari imikino yabereye mu mijyi itari iyo mu Burayi, none n’umukino wa nyuma uzabera mu gihugu cyikuye muri EU.”
Yakomeje agira ati “Byose byarateguwe. Bakiniye buri mukino mu rugo uretse umwe gusa. Ni ibintu byakorewe u Bwongereza, icyaburaga gusa ni ubufasha bwa penaliti bahawe.”
Penaliti itavugwaho rumwe ni iyo Raheem Sterling yakoreweho n’abakinnyi ba Danemark barimo Mathias Jensen, umusifuzi w’Umuholandi Danny Makkelie arayemeza ndetse birangira Harry Kane yinjije igitego cy’intsinzi.
Ikinyamakuru La Gazzetta dello Sport cyo mu Butaliyani, cyanditse ko u Bwongereza bwahawe penaliti imbere ya Danemark kugira ngo UEFA yiture Minisitiri w’u Bwongereza, Boris Johnson, ku ruhare rwe mu guhagarika European Super League.
Corriere dello Sport yo yanditse ko UEFA isa n’irwanya u Butaliyani muri iri rushanwa mu gihe iri ku ruhande rw’u Bwongereza.
Iki kinyamakuru cyatangaje ko ‘icyaha cy’umupira w’amaguru cyakozwe’ ubwo u Bwongereza bwahabwaga penaliti kuri Danemark kandi nta muntu wari wabonye ko mu kibuga hari imipira ibiri.
Umunyamakuru wa beIN Sports, Tancredi Palmeri, we yanditse kuri Twitter ati “It’s diving home’, ashaka kumvikanisha ko Raheem Sterling yigushije mu rubuga rw’amahina bigafasha u Bwongereza gusatira igikombe.
Ikinyamakuru Berlingske cyo muri Danemark cyanditse ko nta penaliti yari gutangwa mu gihe Ekstra Bladet, cyo cyanenze umufana w’u Bwongereza watunze urumuri mu maso y’umunyezamu Kasper Schmeichel mbere y’uko penaliti iterwa.
Uretse se w’umunyezamu wa Danemark, Peter Schmeichel, n’abahoze ari abatoza mu Bwongereza; José Mourinho na Arsène Wenger, bose bavuze ko nta penaliti yari ikwiye gutangwa.
José Mourinho aganira na TalkSPORT, yagize ati “Ntabwo yari penaliti, ntizigera iba na penaliti. Ikipe nziza yatsinze, u Bwongereza bwari bukwiye gutsinda. Bwakinnye neza ariko iriya ntiyari penaliti.”
Arsène Wenger we yabwiye beIN SPORTS ati “Nta penaliti. Sinumva impamvu batasabye umusifuzi ngo ajye kubyirebera. Sinzi impamvu abakoresha VAR batamusabye kubireba.”
Muri uyu mukino wavugishije benshi, u Bwongereza bwahawe penaliti yavuyemo igitego cya kabiri ku munota wa 14 muri 30 y’inyongera.
U Bwongereza bwaherukaga kugera ku mukino wa nyuma w’irushanwa rikomeye ubwo bwegukanaga Igikombe cy’Isi bwakiriye mu 1966.
Afrobasket 2021: Cap-Vert yiyongereye mu bihugu bigize itsinda ry’u Rwanda.
Ku wa Kane ni bwo habaye umukino wahuje Uganda na Maroc mu itsinda E ryo gushaka itike ya Afrobasket 2021 izabera mu Rwanda.
Uyu mukino utarabereye igihe kubera icyorezo cya COVID-19, watsinzwe na Uganda ku manota 77-65, ikatisha itike nk’ikipe ya kabiri inyuma ya Misiri ndetse izaba iri mu itsinda D hamwe na Sénégal, Cameroun na Sudani y’Epfo muri Afrobasket 2021.
Gutsindwa kwa Maroc byatumye ibura itike mu buryo budasubirwaho kuko yasoje imikino yayo ifite amanota arindwi ku mwanya wa gatatu mu gihe Cap-Vert ya kane n’amanota atandatu, isigaje umukino umwe izahuramo na Uganda ku wa 15 Nyakanga, kandi ikaba izayijya imbere nubwo yawutsinda.
Cap-Vert yahise ibona itike nk’ikipe izazamuka ari iya gatatu mu itsinda E ryo gushaka itike ndetse muri Afrobasket 2021, izaba iri mu itsinda A hamwe n’u Rwanda, Repubulika Iharanira Demokarasi ya Congo na Angola.
Ikipe y’u Rwanda yatangiye kwitegura iyi mikino, aho abakinnyi batandukanye b’imbere mu gihugu bakora imyitozo inyuranye ibafasha kuguma ku rwego rwiza nyuma y’uko Shampiyona ya Basketball yabaye ihagaze kubera ubwiyongere bw’ubwandu bwa COVID-19.
Amatsinda ya Afrobasket 2021 izabera i Kigali:
Itsinda A: U Rwanda, Repubulika Iharanira Demokarasi ya Congo, Angola na Cap-Vert.
Itsinda B: Tunisia, Centrafrique, Misiri na Guinée.
Itsinda C: Nigeria, Côte d’Ivoire, Kenya na Mali.
Itsinda D: Sénégal, Cameroun, Uganda na Sudani y’Epfo.
Niyonzima Seif wavugwaga muri Rayon Sports, yumvikanye na APR FC.
Niyonzima Olivier yari amaze iminsi avugwa muri Rayon Sports nyuma y’uko ibiganiro byo kongera amasezerano muri APR FC bitagenze neza.
Bivugwa ko uyu mukinnyi wo hagati mu kibuga, yifuzaga ko APR FC imuha miliyoni 25 Frw n’umushahara wa miliyoni 1 Frw ku kwezi nk’uko byagenze kuri Manishimwe Djabel bavanye muri Rayon Sports mu myaka ibiri ishize.
Hagati aho, yari yagiranye kandi ibiganiro n’ubuyobozi bwa Rayon Sports, bikavugwa ko impande zombi zari zamaze kumvikana miliyoni 15 Frw ku masezerano y’umwaka umwe.
Mu gitondo cyo kuri uyu wa Gatanu, tariki ya 9 Nyakanga 2021, ni bwo Niyonzima wari mu mwiherero w’Ikipe y’Igihugu y’Abatarengeje imyaka 23 yitegura CECAFA, yagiye kugirana ibiganiro n’ubuyobozi bwa APR FC.
Amakuru IGIHE yamenye ni uko yemeye kongereye amasezerano y’imyaka ibiri ndetse bivugwa ko yahawe miliyoni 20 Frw.
Niyonzima ni umwe mu bakinnyi bafashije APR FC gutwara ibikombe bibiri bya Shampiyona biheruka idatsinzwe.
Yayigezemo muri Nyakanga 2019, avuye muri Rayon Sports, aho yari amaze imyaka ine nyuma yo kuva muri Isonga FC.
Yabaye umukinnyi wa gatanu wongereye amasezerano mu Ikipe y’Ingabo nyuma ya Manishimwe Djabel, Nizeyimana Djuma, Rwabuhihi Aimé Placide na Niyomugabo Claude.
UECL: Rwatubyaye yafashije ikipe ye gutsinda umukino wa mbere, ikipe ya Nirisarike n’iya Manzi ziratsindwa.
Mu ijoro ryakeye ni bwo hatangiye gukinwa imikino ibanza y’iijonjora rya mbere ry’irushanwa rya UEFA Europa Conference League riri kuba ku nshuro ya mbere.
FC Shkupi yo muri Macedonia y’Amajyaruguru, ikinamo Rwatubyaye Adul, yari yakiriye Llapi yo muri Kosovo ziri kumwe mu itsinda rya gatatu, mu mukino yitwayemo neza igatsinda ibitego 2-0.
Rwatubyaye yatsinze igitego cya kabiri mu minota y’inyongera ku mupira uteretse wari utewe na Alvarez mu gihe Kire Markoski yari yafunguye amazamu ku munota wa 36 w’umukino.
Mu wundi mukino wo muri iri tsinda, Urartu FC yo muri Armenia ikinamo Nirisarike Salomon, yari yasuye Maribor FC muri Slovenia, ihatsindirwa igitego 1-0.
Myugariro w’Umunyarwanda Nirisarike Salomon yakinnye iminota yose y’uyu mukino mu gihe uwo kwishyura uzabera muri Armenia tariki ya 15 Nyakanga 2021.
FC Dila Gori yo muri Georgia, yerekezwamo na Manzi Thierry wakiniraga APR FC, mu mpera z’iki cyumweru, na yo ntiyahiriwe n’umukino ubanza kuko yanyagiwe na MSK Žilina yo muri Slovakia ibitego 5-1.
Byiringiro Lague yerekeje mu Busuwisi mu ikipe nshya.
Ku wa Kane tariki ya 08 Nyakanga 2021, nibwo uyu musore ukina aca ku ruhande mu busatirizi, yafashe indege imwerekeza ku mugabane w’i Burayi mu Busuwisi.
Nubwo ikipe Lague yasinyiye yakomeje kugirwa ibanga, amakuru IGIHE yamenye ni uko uyu musore azakinira Neuchatel Xamax ikina muri shampiyona y’icyiciro cya kabiri mu Busuwisi.
Shampiyona y’icyiciro cya kabiri muri iki gihugu, izwi ku izina rya Challenge League. Stade y’iyo kipe yitwa La Maladière yakira abantu ibihumbi 12 bicaye neza.
Mu mwaka ushize w’imikino mu Busuwisi, Neuchatel Xamax yasoje shampiyona iri ku mwanya wa cyenda mu makipe icumi akina shampiyona y’icyiciro cya kabiri muri iki gihugu. Ni ikipe yiganjemo abakinnyi b’abenegihugu.
Iyi kipe yamubengukiye mu mikino ya CHAN iheruka kubera muri Cameroun nubwo uyu musore atakinnye imikino yose abanzamo ariko umukino umwe gusa yabanjemo wahise umuhesha ayo mahirwe.
Byiringiro Lague w’imyaka 21 y‘amavuko, yageze muri APR FC avuye mu Intare FC nayo yagezemo avuye muri Vision FC yamureze kuva ari umwana muto.
Muri uyu mwaka w’imikino, mu mikino 13 ya shampiyona ikipe ye yakinnye nk’izindi, uyu musore yayitsindiye ibitego 11. Gusa ni umusore wagiye atsindira APR FC ibitego aho rukomeye, cyane cyane nko ku mukino wahuzaga ikipe y’Ingabo na mukeba wayo, Rayon Sports FC.
Undi mukinnyi wa APR FC ushobora kwerekeza ku mugabane w’i Burayi, ni Manzi Thierry wamaze gusinyira amasezerano y’imyaka itatu FC Dila Gori yo mu Cyiciro cya mbere muri Georgia. Iyi kipe ya Manzi iri mu ziri gukina irushanwa rishya rya UEFA Europa Conference League.
Pasiteri Ndolimana Emmanuel wasigiwe Etincelles Fc yeguye ku buyobozi.
Inkuru yo kwegura kwa Pasiteri Ndolimana Emmanuel yamenyekanye kuri uyu wa Kane, tariki ya 8 Nyakanga 2021.
Umunyamabanga Nshingwabikorwa wa Etincelles FC, Kabanda Innocent, yemereye IGIHE aya makuru, avuga ko Pasiteri Ndolimana asimburwa n’uwari amwungirije mu gihe hari gutegurwa ikipe y’umwaka utaha.
Ati “Nibyo twakiriye ibaruwa [ya Pasiteri Ndolimana] isezera ku buyobozi bw’ikipe kubera umwanya muke n’akazi kenshi. Ubu ikipe iraba iyobowe na Ndagijimana Enock, Visi Perezida ushinzwe Ubukungu mu gihe hataratorwa undi, tunategura uko ikipe yakwiyubaka duhereye mu gushaka umutoza mushya uzatoza ikipe mu mwaka w’imikino utaha.”
Nkuko amakuru IGIHE yamenye abyemeza, kumusimbura haravugwa Ndaribumbye Vincent wigeze kuyiyobora mu myaka yashize akayigeza ku mwanya wa kane ndetse bikayihesha itike yo gukina Igikombe cy’Agaciro.
Pasiteri Ndolimana Emmanuel yeguye ari muri Libéria, ari naho amaze iminsi arimo gukorera mu bihugu by’u Burengerazuba mu mishinga yo gufasha kuvura abafite ibibazo by’ubuzima.
Andi makuru ari kuvugwa muri iyi kipe, aravuga ko Bisengimana Justin umaze umwaka umwe muri Rutsiro FC, ashobora kuyerekezamo.
Ntibahabwa agaciro bakwiye; ibyihariye ku bitwa ba "Kanyamayayi" b’amakipe ya ruhago.
Kuba abakozi bashinzwe ibikoresho mu makipe y’Igihugu mu byiciro bitandukanye ni byo byatumye Tuyisenge Eric uzwi nka Cantona agura imodoka yo kugendamo mu gihe Baziki Peter yubatse inzu abanamo n’umuryango we.
Ubusanzwe mu Rwanda, benshi basuzugura akazi ko gucunga ibikoresho by’ikipe, kwitwa Kit-Manager w’ikipe runaka, nyamara benshi ntibarasobanukirwa neza aka kazi ndetse n’akamaro gafitiye abagakora kuko ari akazi nk’utundi.
Abagakora babita ’Kanyamayayi’, izina bamwe bumva nk’irisuzuguritse nyamara akazi ko gucunga ibikoresho mu makipe by’umwihariko ay’igihugu atari buri wese ushobora kukabona cyane ko abagakora bahamya ko ari akazi kiyubashye.
Inshingano za ba Kit-manager mu makipe zirimo gucunga neza ibikoresho byose by’ikipe, gukorera isuku ibikoresho byose by’ikipe no gutegura ibikoresho bikenerwa ku mikino ikipe ikina.
Gusa kugeza magingo aya, aka kazi gakorwa n’abasa n’abasuzuguritse, rimwe na rimwe badahabwa agaciro bakwiye. Icyibazwaho ni icyo aba bakozi bakura muri aka kazi.
IGIHE yaganiriye n’ukora akazi ko gucunga ibikoresho mu makipe y’Igihugu y’ingimbi (U17, U20 na U23), Tuyisenge Eric ndetse na Hakizimfura Ayubu ushinzwe ibikoresho bya AS Kigali. Bombi bahamya ko ari akazi bubaha kandi kamaze kubageza kuri byinshi mu buzima bwabo.
Ikindi aba bombi bahurizaho, ni uko umukozi uba ushinzwe ibikoresho mu ikipe yagakwiye kuba ahabwa agaciro gakwiye kuko akora akazi gakomeye ashobora kwangiza isura y’ikipe mu gihe atujuje inshingano ze uko bikwiye cyangwa agahesha isura nziza ikipe na none bitewe n’uburyo yitwaye mu kazi ke.
Kuri Tuyisenge Eric uzwi nka Cantona, ahamya ko mu gihe amaze akora aka kazi yigeze no gukora mu Isonga FC, hari byinshi amaze kugeraho kandi byiza nubwo hari bamwe batagaha agaciro.
Ati “Mu by’ukuri bamwe ntabwo bazi agaciro k’akazi dukora, ariko dukora akazi keza kandi katunga umuntu. Nkanjye rwose kamaze kungeza kuri byinshi, nk’ubu naguze imodoka kandi mu mafaranga nakuye muri aka kazi.”
Yakomeje avuga ko hari ibyo ajya yunganiramo umubyeyi we, kandi abikesha aka kazi bamwe basuzugura.
Ati “Hari byinshi nkorera umubyeyi wanjye kandi bisaba amafaranga. Nambara neza mu mafaranga nkura muri aka kazi, mfite n’ibindi nkora kandi mu mafaranga nakuye muri aka kazi. Njye nashimira cyane FERWAFA yakampaye, nkasobanurira abagasuzugura ko katabona uwo ari we wese.”
Cantona nk’uko bakunda kumwita, iyo uganiriye n’abakinnyi batandukanye bamutangira ubuhamya ko nta ngeso mbi agira ndetse ngo bamwe bajya babura ibintu iyo bagiye mu mwiherero ariko bagasanga Tuyisenge Eric yabibatoreye akabibaha.
Mu bindi Cantona yishimira kandi aratira abantu ni uko amaze gutambagira ibihugu bitandukanye kandi akajyana n’Ikipe z’Igihugu z’ingimbi ndetse akaba yaragiye mu Gikombe cy’Isi cy’abari munsi y’imyaka 17 mu 2011.
Uretse uyu musore kandi, undi mugabo ushinzwe ibikoresho mu Ikipe y’Igihugu y’u Rwanda ‘Amavubi’, Baziki Peter, na we ahamya ko hari byinshi amaze kugeraho kandi akesha akazi ke nko kuba yarubatse inzu kandi mu mafaranga yakuye mu kazi k’Amavubi no kuba amaze gutembera ibihugu bitandukanye.
Hakizimfura Ayubu umaze imyaka itandatu akora aka kazi muri AS Kigali, yahamije ko ugakoze neza katunga umuryango we, ariko na none agaruka ku gaciro gake gahabwa abagakora.
Ati “Ni akazi katunga umuryango wawe mu gihe ugakoze neza ukakubaha. Ntabwo duhembwa ibya mirenge ariko iyo ucunze neza ibyo uhabwa ushobora kwibeshaho kandi neza ntawe usaba.”
Yakomeje agaruka ku kamaro kanini aba bakozi bafitiye amakipe yabo, ariko katabonwa na benshi.
Ati “Buriya Kit-manager aba ari umuntu ukomeye mu kipe. Nkanjye ngomba kuba nzi imyenda dukenera mu myitozo n’iyo tuzakenera mu mukino runaka. Ibyo bikoresho bigomba kuba bifite isuku byose kandi hari n’igihe abakoresha badahita baguha amafaranga bigasaba ko rimwe na rimwe wisaka ugakora mu yawe ngo akazi kawe kagende neza.”
Hakizimfura yongeyeho ko abakora aka kazi, bashobora kunganira umutoza mu bijyanye n’abakinnyi ikipe ishobora kwifashisha.
Ati “Buriya abakinnyi bambara mbareba. Hari igihe umukinnyi akubwira ati mpa uyu mwambaro kugira mpishe igikomere mfite, icyo gihe njye nshobora kuburira umutoza nkamubwira nti kanaka ntabwo ameze neza 100%. Bisaba kuba ukunda akazi kawe ariko bikanajyana n’ubunyangamugayo bw’umuntu.”
Hakizimfura yasoje avuga ko abakora aka kazi badahabwa agaciro gakwiye mu makipe bakoramo.
Ati “Ariko hamwe n’ibyo byose usanga hari amakipe adaha agaciro ababa bashinzwe ibikoresho kandi Kit-manager ashobora kubura ku mukino, bikaba ibibazo ku ikipe. Gusa hari abatoza babaha agaciro uhereye no kuri AS Kigali mbereye umukozi.”
Hakizimfura Ayubu uretse kuba ari umukozi muri AS Kigali, yamaze imyaka 12 akora aka kazi muri APR FC anaba umukozi ushinzwe ibikoresho muri Atraco FC kuko yari n’umukozi wayo mbere y’uko isenyuka.
Umutoza Ruremesha Emmanuel watoje amakipe arimo Kiyovu Sports, Musanze FC, Etincelles FC, Gicumbi FC, Atraco FC, Rayon Sports FC na Gorilla FC yasojemo amasezerano muri uyu mwaka, ahamya ko kugira kit-manager usanzwe ubizobereyemo bifasha cyane umutoza.
Ati "Kit-manager arafasha cyane mu ikipe. Ni umuntu w’ingenzi cyane. Biterwa n’imyaka aba amaze mu ikipe n’ukuntu aba ajijukiwe n’iby’umupira. Iyo atinze mu ikipe hari ubwo amenya amakosa y’abakinyi bakorera hanze y’ikibuga kukurusha."
Abandi bakora aka kazi ni Munyaneza Jacques uzwi nka Rujugiro usanzwe ari n’umufana wa APR FC, akaba afatanya na Baziki Peter mu Ikipe Nkuru y’Igihugu ‘Amavubi’, na we akaba amaze kugera kuri byinshi birimo ikibanza yaguze mu mafaranga yagakuyemo.
Premier League: Mu mwaka utaha w’imikino, abakinnyi 161 ntibazakinira amakipe bahozemo.
Isoko ry’igura n’igurisha ry’abakinnyi ku Mugabane w’i Burayi, ryatangiye ku wa 9 Kamena, rizafunga ku wa 31 Kanama 2021 ndetse amakipe y’inkwakuzi yatangiye kugura abakinnyi azakoresha mu mwaka utaha w’imikino wa 2021/2022.
Kugeza ubu mu Bwongereza, abakinnyi 161 ni bo batazakinira amakipe babarizwagamo. Harimo bamwe batijwe, abandi bararekurwa mu gihe abandi basoje amasezerano yabo bahita bishakira ahandi berekeza.
Muri aba bakinnyi bo mu makipe 17 muri 20 akina Premier League, hari abamaze kubona amakipe mu gihe abandi bakomeje gushakisha.
Abamaze gusohoka muri Arsenal (9).
David Luiz (Ikipe yaramurekuye)
Levi Laing (Ikipe yaramurekuye)
Joseph Olowu (Ikipe yaramurekuye)
Luke Plange (Ikipe yaramurekuye)
Jason Sraha (Ikipe yaramurekuye)
Trae Coyle (Yerekeje muri Lausanne–Sport mu Busuwisi)
Zech Medley (Yerekeje muri KV Oostende mu Bubiligi)
Mark McGuinness (Yerekeje muri Cardiff yo mu Cyiciro cya Kabiri mu Bwongereza)
Dinos Mavropanos (Yatijwe Stuttgart yo mu Budage)
Abamaze gusohoka (13) n’abamaze kwinjira (2) muri Aston Villa.
Hinjiye Emiliano Buendia (Waguzwe muri Norwich yo mu Bwongereza)
Ashley Young (Waguzwe muri Inter Milan yo mu Butaliyani)
Ahmed El Mohamady (Ikipe yaramurekuye)
Neil Taylor (Ikipe yaramurekuye)
Tom Heaton (Ikipe yaramurekuye)
Lewis Brunt (Ikipe yaramurekuye)
Brad Burton (Ikipe yaramurekuye)
Jack Clarke (Ikipe yaramurekuye)
Charlie Farr (Ikipe yaramurekuye)
Ben Guy (Ikipe yaramurekuye)
Callum Rowe (Ikipe yaramurekuye)
Harrison Sohna (Ikipe yaramurekuye)
Michael Tait (Ikipe yaramurekuye)
Jake Walker (Ikipe yaramurekuye)
Bjorn Engels (Yagurishijwe muri Royal Antwerp yo mu Bubiligi)
Abamaze gusohoka (8) n’abamaze kwinjira (2) muri Brentford:
Abinjiye Nathan Young-Coombes (Yaguzwe muri Rangers yo muri Écosse)
Dom Jefferies (Yaguzwe muri Salisbury yo mu Bwongereza)
Jared Thompson (Ikipe yaramurekuye)
Kane O’Connor (Ikipe yaramurekuye)
Aubrel Koutsimouka (Ikipe yaramurekuye)
Julien Carre (Ikipe yaramurekuye)
Henrik Dalsgaard (Yagurishijwe muri Midtjylland yo muri Denmark)
Luke Daniels (Yagurishijwe muri Midtjylland yo muri Denmark)
Emiliano Marcondes (Yagurishijwe muri Midtjylland Denmark)
Ellery Balcombe (Yatijwe muri Burton Albion yo mu Bwongereza)
Abamaze gusohoka (4) muri Brighton & Hove Albion:
Jose Izquierdo (Ikipe yaramurekuye)
Teddy Jenks (Yatijwe muri Aberdeen yo muri Écosse)
Davy Propper (Yatijwe muri PSV yo mu Buholande)
Alex Cochrane (Yatijwe muri Hearts yo muri Écosse)
Abamaze gusohoka (9) n’abamaze kwinjira (1) muri Burnley:
Uwinjiye Nathan Collins (Yaguzwe muri Stoke City yo mu Bwongereza)
Robbie Brady (Ikipe yaramurekuye)
Connor Barrett (Ikipe yaramurekuye)
Jordan Cropper (Ikipe yaramurekuye)
Ismail Diallo (Ikipe yaramurekuye)
Marcel Elva-Fountaine (Ikipe yaramurekuye)
Arman Taranis (Ikipe yaramurekuye)
Matty Rain (Ikipe yaramurekuye)
Mace Goodridge (Ikipe yaramurekuye)
Ryan Cooney (Yagurishijwe muri Morecambe yo mu Bwongereza)
Abamaze gusohoka (8) muri Chelsea:
Willy Caballero (Ikipe yaramurekuye)
Jamal Blackman (Ikipe yaramurekuye)
Pierre Ekwah Elimby (Yagurishijwe muri West Ham yo mu Bwongereza)
Fikayo Tomori (Yagurishijwe muri AC Milan yo mu Butaliyani)
Izzy Brown (Yagurishijwe muri Preston North End yo mu Bwongereza)
Levi Colwill (Yatijwe muri Huddersfield Town yo mu Bwongereza)
Nathan Baxter (Yatijwe muri Hull City yo mu Bwongereza)
Charlie Wiggett (Yagurishijwe muri Newcastle yo mu Bwongereza)
Muri Crystal Palace hamaze kwinjira umukinnyi umwe
Jacob Montes (Waguzwe muri Georgetown University)
Abamaze gusohoka muri Everton (13):
Theo Walcott (Yagurishijwe muri Southampton yo mu Bwongereza)
Matthew Pennington (Yagurishijwe muri Shrewsbury Town yo mu Bwongereza)
Joshua King (Ikipe yaramurekuye)
Yannick Bolasie (Ikipe yaramurekuye)
Muhamed Besic (Ikipe yaramurekuye)
Josh Bowler (Ikipe yaramurekuye)
Dennis Adeniran (Ikipe yaramurekuye)
Con Ouzounidis (Ikipe yaramurekuye)
Callum Connolly (Ikipe yaramurekuye)
Bobby Carroll (Ikipe yaramurekuye)
Daniel Lowey (Ikipe yaramurekuye)
Jack McIntyre (Ikipe yaramurekuye)
Dylan Thompson (Ikipe yaramurekuye)
Abamaze gusohoka (9) n’abamaze kwinjira (1) muri Leeds United:
Hinjiye Amari Miller (Waguzwe muri Birmingham City yo mu Bwongereza)
Gaetano Berardi (Ikipe yaramurekuye)
Ouasim Bouy (Ikipe yaramurekuye)
Barry Douglas (Ikipe yaramurekuye)
Cole Gibbon (Ikipe yaramurekuye)
Niklas Haugland (Ikipe yaramurekuye)
Eunan O’Kane (Ikipe yaramurekuye)
Matthew Turner (Ikipe yaramurekuye)
Ryan Edmondson (Yatijwe muri Fleetwood Town yo mu Bwongereza)
Oliver Casey (Yagurishijwe muri Blackpool yo mu Bwongereza)
Abamaze gusohoka (3) n’abamaze kwinjira (1) muri Leicester City
Hinjiye Patson Daka (Waguzwe muri Red Bull Salzburg yo muri Autriche)
Christian Fuchs (Ikipe yaramurekuye)
Matty James (Ikipe yaramurekuye)
Wes Morgan (Yahagaritse gukina ruhago)
Abamaze gusohoka (8) n’abamaze kwinjira (1) muri Liverpool
Hinjiye Ibrahima Konaté (Waguzwe muri RB Leipzig yo mu Budage)
Liam Coyle (Ikipe yaramurekuye)
Joe Hardy (Ikipe yaramurekuye)
Abdi Sharif (Ikipe yaramurekuye)
Jack Walls (Ikipe yaramurekuye)
Adam Lewis (Yatijwe muri Livingston yo muri Écosse)
Georginio Wijnaldum (Yigurishije muri PSG yo mu Bufaransa)
Sepp van den Berg (Yatijwe muri Preston yo mu Bwongereza)
Remi Savage (Yagurishijwe muri Newcastle yo mu Bwongereza)
Abamaze gusohoka (4) muri Manchester City:
Sergio Agüero (Yigurishije muri FC Barcelona yo muri Espagne)
Eric Garcia (Yigurishije muri FC Barcelona yo muri Espagne)
Louie Moulden (Yigurishije muri Wolves yo mu Bwongereza)
Taylor Harwood-Bellis (Yatijwe muri Anderlecht yo mu Bubiligi)
Abamaze gusohoka (9) muri Manchester United:
Sergio Romero (Ikipe yaramurekuye)
Joel Pereira (Ikipe yaramurekuye)
Jacob Carney (Ikipe yaramurekuye)
Mark Helm (Ikipe yaramurekuye)
Iestyn Hughes (Ikipe yaramurekuye)
Arnau Puigmal (Ikipe yaramurekuye)
Max Taylor (Ikipe yaramurekuye)
Aliou Traoré (Ikipe yaramurekuye)
Nathan Bishop (Yatijwe muri Mansfield Town yo mu Bwongereza)
Abamaze gusohoka (15) muri Newcastle United:
Owen Bailey (Ikipe yaramurekuye)
Oliver Walters (Ikipe yaramurekuye)
Jude Swailes (Ikipe yaramurekuye)
Yannick Touré (Ikipe yaramurekuye)
Oliver Marshall (Ikipe yaramurekuye)
Ludwig Francillette (Ikipe yaramurekuye)
Florent Indalecio (Ikipe yaramurekuye)
Kyle Scott (Ikipe yaramurekuye)
George Rounsfell (Ikipe yaramurekuye)
Lucas Gamblin (Ikipe yaramurekuye)
Lewis Brannen (Ikipe yaramurekuye)
Tom Midgley (Ikipe yaramurekuye)
Josh Gilchrist (Ikipe yaramurekuye)
Josh Harrison (Ikipe yaramurekuye)
Tai Ebanks (Ikipe yaramurekuye)
Abamaze gusohoka (12) n’abamaze kwinjira (4) muri Norwich City:
Hinjiye Kenny Coker (Waguzwe muri Southend yo mu Bwongereza)
Milot Rashica (Waguzwe muri Werder Bremen yo mu Budage)
Angus Gunn (Waguzwe muri Southampton yo mu Bwongereza)
Flynn Clarke (Waguzwe muri Peterborough yo mu Bwongereza)
Abamaze gusohoka:
Alex Tettey (Ikipe yaramurekuye)
Mario Vrancic (Ikipe yaramurekuye)
Jordan Thomas (Ikipe yaramurekuye)
Zach Dronfield (Ikipe yaramurekuye)
William Hondermarck (Ikipe yaramurekuye)
Louis Lomas (Ikipe yaramurekuye)
Ethen Vaughan (Ikipe yaramurekuye)
Emiliano Buendia (Yagurishijwe muri Aston Villa yo mu Bwongereza)
Philip Heise (Yagurishijwe muri Karlsruher yo mu Budage)
Reece McAlear (Yatijwe muri Inverness Caledonian Thistle yo muri Écosse)
Orjan Nyland (Ikipe yaramurekuye)
Moritz Leitner (Impande zombi zarumvikanye)
Abamaze gusohoka (14) n’abamaze kwinjira (1) muri Southampton:
Hinjiye Theo Walcott (Waguzwe muri Everton)
Ryan Bertrand (Ikipe yaramurekuye)
Jake Hesketh (Ikipe yaramurekuye)
Josh Sims (Ikipe yaramurekuye)
David Agbontohoma (Ikipe yaramurekuye)
Lucas Defise (Ikipe yaramurekuye)
Pascal Kpohomouh (Ikipe yaramurekuye)
Kingsley Latham (Ikipe yaramurekuye)
Kameron Ledwidge (Ikipe yaramurekuye)
James Morris (Ikipe yaramurekuye)
Thomas O’Connor (Ikipe yaramurekuye)
Tommy Scott (Ikipe yaramurekuye)
Wesley Hoedt (Yagurishijwe muri Anderlecht yo mu Bubiligi)
Kayne Ramsey (Yagurishijwe muri Crewe yo mu Bwongereza )
Angus Gunn (Yagurishijwe muri Norwich yo mu Bwongereza)
Abamaze gusohoka (12) muri Tottenham Hotspur:
Danny Rose (Ikipe yaramurekuye)
Paulo Gazzaniga (Ikipe yaramurekuye)
Enock Asante (Ikipe yaramurekuye)
Chay Cooper (Ikipe yaramurekuye)
Keenan Ferguson (Ikipe yaramurekuye)
George Marsh (Ikipe yaramurekuye)
Rodel Richards (Ikipe yaramurekuye)
Jack Roles (Ikipe yaramurekuye)
Aaron Skinner (Ikipe yaramurekuye)
Kazaiah Sterling (Ikipe yaramurekuye)
Shilow Tracey (Ikipe yaramurekuye)
Juan Foyth (Yagurishijwe muri Villarreal yo muri Espagne)
Abamaze gusohoka (5) n’abamaze kwinjira (6) muri Watford:
Hinjiye Kwadwo Baah (Waguzwe muri Rochdale yo mu Bwongereza )
Mattie Pollock (Waguzwe muri Grimsby Town yo mu Bwongereza)
Imran Louza (Waguzwe muri FC Nantes yo mu Bufaransa)
Ashley Fletcher (Yigurishije avuye muri Middlesbrough yo mu Bwongereza)
Danny Rose (Yigurishije avuye muri Tottenham Spurs yo mu Bwongereza)
Emmanuel Dennis (Waguzwe muri Club Brugge yo mu Bubiligi)
Abamaze gusohoka Achraf Lazaar (Ikipe yaramurekuye)
Carlos Sanchez (Ikipe yaramurekuye)
Jerome Sinclair (Ikipe yaramurekuye)
Mamadou M’Baye (Ikipe yaramurekuye)
Ben Wilmot (Yagurishijwe muri Stoke City yo mu Bwongereza)
Abamaze gusohoka (8) n’abamaze kwinjira (3) muri West Ham United:
Hinjiye Thierry Nevers (Waguzwe muri Reading yo mu Bwongereza)
Pierre Ekwah Elimby (Wigurishije avuye muri Chelsea yo mu Bwongereza)
Armstrong Oko-Flex ( Waguzwe muri Celtic yo muri Écosse)
Abamaze gusohoka Oladapo Afolayan (Wagurishijwe muri Bolton yo mu Bwongereza)
Fabian Balbuena (Ikipe yaramurekuye)
Sean Adarkwa (Ikipe yaramurekuye)
Olatunji Akinola (Ikipe yaramurekuye)
Samuel Caiger (Ikipe yaramurekuye)
Alfie Lewis (Ikipe yaramurekuye)
Joshua Okotcha (Ikipe yaramurekuye)
Joseph Anang (Yatijwe muri Stevenage yo mu Bwongereza)
Abamaze gusohoka (4) n’abamaze kwinjira (2) muri Wolverhampton Wanderers:
Hinjiye Yerson Mosquera (Waguzwe muri Atletico Nacional yo muri Colombia)
Louie Moulden (Wigurishije avuye muri Manchester City)
Abamaze gusohoka Sadou Diallo (ikipe yaramurekuye)
Cyriaque Mayounga (Ikipe yaramurekuye)
Hong Wan (Ikipe yaramurekuye)
Toti Gomes (Wagurishijwe muri Grasshoppers yo mu Busuwisi)
Hari abandi bakinnyi bakomeje kuvugwa mu makipe ndetse n’ubwumvikane bwamaze kugerwaho ku mpande zombi nka Jadon Sancho wamaze kumvikana na Manchester United n’abandi.
Biteganyijwe ko ku wa 13 Kanama 2021 ari bwo Shampiyona y’u Bwongereza izatangira. Umukino wa mbere uzahuza Brentford yazamutse uyu mwaka, izaba yakiriye Arsenal saa Tatu z’ijoro.
Haringingo watozaga Police FC yasimbuye Ndayiragije Etienne muri Kiyovu.
Haringingo yasinyiye Kiyovu amasezerano y’umwaka umwe uzarangirana n’umwaka w’imikino 2021-2022. Kugeza ubu ntacyo Ubuyobozi bwa Kiyovu Sports buravuga kuri aya makuru.
Uyu mutoza yemereye IGIHE ko aya makuru ari ukuri yamaze gusinyira iyi kipe.
Ati “Nibyo. Namaze gusinya amasezerano y’umwaka umwe muri Kiyovu Sports.”
Haringingo Francis yari amaze imyaka ibiri muri Police FC, aho ku mwaka we wa mbere yagejeje iyi kipe ku mwanya wa gatatu, ku mwaka we wa kabiri yahagaritswe habura imikino ibiri ngo shampiyona irangire ariko iyi kipe yasoreje ku mwanya wa kane.
Mu 2018 uyu mutoza ari kumwe na Mukura Victory Sports et Loisirs. Yegukanye igikombe cy’Amahoro atsinze Rayon Sports FC ku mukino wa nyuma biciye muri penaliti.
Muri iyi kipe yo ku Mumena arasabwa kubyaza umusaruro abakinnyi beza iyi kipe ifite, akegukana kimwe mu bikombe bikinirwa mu Rwanda (icya shampiyona n’icy’Amahoro).
Scandinavia yamenye itsinda irimo muri CECAFA.
Ni muri Tombola yabaye kuri uyu wa Kane, isiga amakipe ahagarariye Akarere ka CECEFA yose amenye amatsinda aherereyemo n’amakipe bazatahana.
Scandinavia Women Football Club ihagarariye u Rwanda, iri mu itsinda rya Gatatu (C) aho iri kumwe na FAD yo muri Djibouti na Vihiga Queens yo muri Kenya.
Andi matsinda ni irya mbere (A) ririmo Lady Doves yo muri Uganda, PVP Buyenzi y’i Burundi na Simba Queens yo muri Tanzania. Itsinda rya Kabiri (B) ririmo Comm. Bank of Ethiopia yo muri Ethiopia, YEI Joint Stars yo muri Sudani y’Epfo na New Generation Queens yo muri Zanzibar.
Iri rushanwa rya CECEFA ryo mu mazone biteganyijwe ko rizatangira ku wa 17 Nyakanga 2021 kugeza ku ya 1 Kanama. Buri Zone izahagararirwa n’ikipe imwe.
Bisobanuye ko Igikombe cya CAF Champions League y’abagore kizabera mu Misiri mu mwaka utaha.
Amakipe atandatu ya mbere (imwe muri buri Zone) kongeraho ikipe zo muri Afurika y’Iburengerazuba (Niger, Nigeria, Ghana, Bénin, Burkina Faso, Côte d’Ivoire na Senagal) kongeraho Misiri yabonye itike kuko izakira irushanwa, ni yo azaba abonye itike yo gukina iri rushanwa.
Ku wa 30 Kamena 2020 ni bwo Komite Nyobozi y’Impuzamashyirahamwe y’Umupira w’Amaguru muri Afurika ’CAF’ yemeje ko amakipe y’abagore yabaye aya mbere iwayo agomba kujya akina CAF Champions League. Bisobanuye ko ari ubwa mbere iri rushanwa rigiye gukinwa.
Scandinavia Women Football Club ikomeje kwitegurira mu Karere ka Rubavu aho isanzwe ibarizwa ndetse amakuru avayo avuga ko iyi kipe yongeyemo amasaramo mashya y’abakinnyi yakuye muri Repubulika Iharanira Demokarasi ya Congo.
Usengimana Danny yasubiye muri Police FC yahozemo
Nubwo Ubuyobozi bw Police FC butaratangaza aya makuru, ariko inshuti za hafi za Usengimana zahamije ko yamaze gusinyira amasezerano y’imyaka ibiri iyi kipe y’abashinzwe umutekano.
Uwaganiriye na IGIHE mu nshuti ze za hafi yagize ati “Nibyo Danny yamaze gusinyira Police FC imyaka ibiri. Ku bijyanye n’amafaranga yahawe naba nkubeshye.”
Nubwo bigikomeje kuba ubwiru, ariko bivugwa ko Usengimana ashobora kuba yahawe miliyoni 13 Frw akanemererwa umushahara ungana n’ibihumbi 800 Frw buri kwezi.
Mu kwifuza kumenya icyo ba nyir’ubwite bavuga kuri aya makuru, IGIHE yahamagaye Umunyamabanga Mukuru wa Police FC, CIP Bikorimana Obed, ariko ntiyitaba telefone ye igendanwa.
Mu 2015 nibwo Usengimana yasinye muri Police FC amasezerano y’imyaka ibiri ubwo yari avuye mu Isonga FC yari isubiye mu cyiciro cya kabiri. Yakiniye iyi kipe imyaka itatu.
Mu 2016/17 Danny niwe waje imbere mu batsinze ibitego byinshi, kuko yatsinze 18 muri uwo mwaka w’imikino.
Mu myaka itatu yamaze muri iyi kipe y’abashinzwe umutekano yatsinze ibitego 38 ahava yerekeza muri Singida United yo muri Tanzania ariko ahamara umwaka umwe gusa ahita aza muri APR FC kuva mu 2018.
Mbere yo kugaruka mu Rwanda mu kipe y’Ingabo, yabanje kwerekeza mu Misiri muri Tersana SC ariko Singida United yari yamaze kumugurisha muri APR FC ariko umukinnyi we yifuzaga gukina mu Misiri birangira agarutse mu Rwanda gutyo.
Tariki ya 13 Nyakanaga 2018 nibwo hamenyekanye amakuru yavugaga ko Usengimana Danny yashoboraga kwerekeza mu ikipe ya APR FC atanzweho miliyoni 20 Frw agatandukana na Singida United yari asigajemo umwaka nyuma yo kutubahiriza amasezerano uyu rutahizamu yari yagiranye n’iyi kipe yo muri Tanzania.
Mbere yo kugaruka mu Rwanda, APR FC yari yumvikanye na Singida United ku masezerano y’umwaka uyu musore yari asigajemo ndetse yishyurwa miliyoni 20 Frw, uyu rutahizamu nawe ahabwa miliyoni 10 Frw.
Singida United yemeye kurekura uyu musore ndetse banamwandikira ibaruwa igaragaza ko bamurekuye ‘Release letter’ barayimushyikiriza arayibika ariko ntiyayishyikiriza APR FC yari imuguze.
Nyuma yo kubona ko APR FC irimo kugenda biguru ntege mu kumusinyisha no kumuha ibyo yamwemereye, nibwo tariki ya 3 Kanama 2018 uyu rutahizamu yerekeje muri Tersana SC mu cyiciro cya kabiri mu Misiri, aho yibwiraga ko ibyo APR yatanze azayibisubiza.
Uyu musore yasabye iyi kipe y‘Ingabo ko yayisubiza ibyo yatanze ariko ikamureka agakina mu Misiri, gusa Ubuyobozi bw’iyi kipe bumubera ibamba kuko bwari bumukeneye.
Kuri uyu wa 8 Nyakanga nibwo Ubuyobozi bwa Paris Saint Germain bwahaye ikaze Ramos wasinyiye iyi kipe amasezerano azageza mu 2023.
Uyu myugariro w’imyaka 35 y’amavuko yiyongereye kuri Achraf Hakimi wavuye muri Inter Milan n’umunyezamu Gianluigi Donnarumma wasinye amasezerano azageza mu 2026 avuye muri AC Milan.
Magingo aya, PSG ikomeje kurwana urugamba rwo kugumana rutahizamu, Kylian Mbappé usigaje amasezerano y’umwaka umwe muri iyi kipe.
Ramos yegukanye ibikombe bine bya Uefa Champions League, bine bya shampiyona, bitatu bya Super Coupe ya Espagne, bibiri bya Super Coupe y’i Burayi, icy’Isi cy‘Ibihugu n’ibindi.
Uyu myugariro yavuye muri Real Madrid nyuma y’imyaka 16 yari ayimazemo gusa impande zombi zari zananiwe kumvikana ku kuyongera.
PSG isanzwe ari umufatanyabikorwa w’u Rwanda aho yamamaza ubukerarugendo bwarwo binyuze muri gahunda ya Visit Rwanda. Mu 2019 nibwo RDB yasinyanye amasezerano y’ubufatanye na PSG azamara imyaka itatu.
Imikino Olempike: Sha’Carri Richardson wasanzwemo urumogi yazamuye amarangamutima ya benshi.
Richardson w’imyaka 21 y’amavuko asanzwe asiganwa ku maguru muri metero 100 na 200.
Muri iki Cyumweru nibwo byemejwe ko ibipimo yafashwe ku wa 28 Kamena byagaragaje ko yanyoye urumogi, bityo ahita ahanwa mu gihe cy’ukwezi atitabira amarushanwa mpuzamahanga.
Bisobanuye ko atazaba ari mu ikipe ya Leta Zunze Ubumwe za Amerika izakina imikino Olempike iteganyijwe mu Buyapani.
Leta Zunze Ubumwe za Amerika zizahagararirwa na Gabby Thomas, English Gardner na Aleia Hobbs mu gusiganwa ku maguru mu bagore mu gihe mu bagabo ari Javianne Oliver, Teahna Daniels Jenna Pradini na Thomas mu gusiganwa ku maguru ku ntera ya metero 100.
Richardson ni umukobwa wahabwaga amahirwe yo kuzegukana imidali muri iyi mikino.
Abicishije kuri Twitter, Richardson yiseguye ku bakunzi be avuga ko atazitabira imikino Olempike iteganyijwe kubera i Tokyo mu Buyapani mu minsi mike iri imbere.
Ati “Mumbabarire mwese, ntabwo nkishoboye kwitabira imikino Olempike uyu mwaka. Ariko nijeje ko umwaka utaha nzaba ndi muri Shampiyona y’Isi.“
Perezida wa Leta Zunze Ubumwe za Amerika, Joe Biden, yavuze ko kuba Richardson yakuwe mu rutonde rw’abakinnyi bazahagararira iki gihugu mu mikino Olempike, bifite ishingiro kuko ntawe uri hejuru y’amategeko.
Ati “Amategeko ni amategeko. Kandi buri umwe azi ko amategeko agomba kubahirizwa.”
Umuhungu wa Donald Trump, Donald Trump J, abicishije kuri Twitter we yavuze ko uyu mukobwa ababishinzwe bari bakwiye kumureka akajya guhatana.
Ati “Mumureke ahatane. Ndahamya ko urumogi ntawe rwabujije kwihuta.”
Charlotte Clymer usanzwe ari umusirikare w’ipeti rya Corporal muri Leta Zunze Ubumwe za Amerika, abicishije kuri Twitter yagaragaje ko ibyaba byose, bakunda Richardson nubwo atazakina imikino Olempike.
Ikigo cy’Igihugu gishinzwe kurwanya Ibiyobyabwenge muri Leta Zunze za Amerika (United States Anti-Doping Agency), cyemeje igihano cyo guhagarika Richardson igihe kingana n’ukwezi nyuma yo gusangwamo uru rumogi.
Richardson akinira LSU Lady Tigers. Biteganyijwe ko imikino Olempike izatangira ku wa 23 Nyakanga 2021 kugeza ku wa 8 Kanama 2021.
Mu 2017 muri Shampiyona y’Isi, Richardson yegukanye umudali wa Zahabu gusiganwa muri metero 100.
Kahmari Montgomery nawe yari aherutse guhagarikwa mu gihe kingana n’ukwezi kuko nawe yasanzwemo urumogi mu irushanwa ryari ryabereye mu Mujyi wa Florida muri iki gihugu.
Bigoranye, u Bwongereza bwasanze u Butaliyani ku mukino wa nyuma wa EURO (Amafoto).
Uyu mukino wa kabiri wa ½ cya EURO 2020, wahuje u Bwongereza bwari butarinjizwa igitego mu irushanwa na Danemark yashyigikiwe na benshi nyuma y’uko umwe mu bakinnyi bayo, Christian Eriksen, agiriye ikibazo cy’umutima mu mukino wa mbere ndetse ntiyongere gukina.
Mbere y’uko umukino utangira, Kapiteni w’u Bwongereza, Harry Kane, yahaye mugenzi we wa Danemark, Simon Kjaer, umupira wasinyweho n’abakinnyi bose ba Three Lions, wanditseho Eriksen na nimero 10 mu mugongo.
Imbere y’abafana ibihumbi 60, Danemark yayoboye umukino kuva ku munota wa 30 ubwo Mikkel Damsgaard yatsindaga igitego ku mupira w’umuterekano.
Byasabye u Bwongereza gutegereza umunota wa 38, bubona igitego cyo kwishyura cyitsinzwe na Simon Kjaer ku mupira wahinduwe na Bukayo Saka mu rubuga rw’amahina.
Mu gice cya kabiri, amakipe yombi yabonye uburyo butandukanye burimo ishoti rikomeye ryatewe na Damsgaard, umunyezamu Jordan Pickford ashyira umupira muri koruneri mu gihe Kasper Schmeichel yakuyemo umupira watewe na Harry Maguire n’umutwe n’undi watewe na Harry Kane.
Kunganya igitego 1-1 mu minota 90 isanzwe y’umukino ni byo byatumye hongerwaho indi 30 y’inyongera kugira ngo haboneke ikipe izahura n’u 
Habura iminota itatu ngo agace ka mbere ka 15 karangire, u Bwongereza bwabonye penaliti ku ikosa ryakorewe kuri Raheem Sterling mu rubuga rw’amahina. Harry Kane yayiteye ikurwamo n’umunyezamu Kasper Schmeichel, ku bw’amahirwe umupira uhura n’uyu Kapiteni w’u Bwongereza awuboneza mu izamu.
Abongereza bashoboraga kubona igitego cya gatatu mu minota ya nyuma y’umukino, uburyo bwabonywe na Sterling busubizwa inyuma n’umunyezamu wa Danemark, washyize umupira muri koruneri.
Gutsinda uyu mukino bivuze ko u Bwongereza buzahura n’u Butaliyani ku mukino wa nyuma wa EURO 2020 uzabera kuri Stade Wembley ku Cyumweru, tariki ya 11 Nyakanga 2021, saa Tatu z’ijoro.
U Bwongereza bwageze ku mukino wa nyuma w’Igikombe cy’u Burayi ku nshuro ya mbere mu mateka yabwo, bwaherukaga ku mukino wa nyuma w’irushanwa rikomeye mu 1966 ubwo bwegukanaga Igikombe cy’Isi.
AS Kigali yakangutse ku isoko; yasinyishije babiri barimo Kalisa Rashid
Isoko ry’igura n’igurisha ry’abakinnyi mu Rwanda, rikomeje gushyuha cyane ko abakinnyi benshi basoje amasezerano yabo mu makipe bakiniraga.
AS Kigali FC nk’ikipe izasohokera u Rwanda mu marushanwa Nyafurika ya CAF Confederation, yongereye amasezerano y’imyaka ibiri Kalisa Rashid wayijemo mu 2019.
Iyi kipe kandi yasinyishije rutahizamu Saba Robert amasezerano y’imyaka ibiri nyuma y’uko atsindiye Kiyovu ibitego icumi muri shampiyona.
Uretse aba bombi, iyi kipe yasinyishije Uwimana Guillain wakiniraga Etincelles FC, amasezerano y’imyaka ibiri.
Iyi kipe y’Umujyi wa Kigali yamaze gutakaza Hakizimana Muhadjiri werekeje muri Police FC. Ibiganiro byo kongera amasezerano Nsabimana Eric "Zidane" bikaba birimbanyije hagati y’impande zombi.
Iyi kipe yabaye iya kabiri nyuma yo gusoza shampiyona iri ku mwanya wa kabiri nta mukino itsinzwe muri 13 yakinnye.
APR FC yasinyishije Mugisha Gilbert, inongerera amasezerano batatu barimo Djabel
Amakuru IGIHE yamenye ni uko Mugisha Gilbert wari usoje amasezerano muri Rayon Sports, yasinye ku gicamunsi cyo kuri uyu wa Gatatu, tariki ya 7 Nyakanga 2021.
Bivugwa ko uyu mukinnyi yahawe agera kuri miliyoni 15 Frw kugira ngo yerekeze muri APR FC yashoboraga kumusinyisha mu mpeshyi ya 2020, ariko ntibihite bikunda.
Mugisha Gilbert ukina ku mpande asatira izamu, yabaye umukinnyi wa gatatu mushya uguzwe na APR FC nyuma ya Nsabimana Aimable wakiniraga Police FC mu mutima wa ba myugariro na Kwitonda Alain ‘Bacca’ wakiniraga Bugesera FC asatira izamu.
Uretse uyu mukinnyi mushya wasinye kuri uyu wa Gatatu, abongerewe amasezerano muri APR FC ni Manishimwe Djabel, Nizeyimana Djuma na Rwabuhihi Aimé Placide, bose basinye imyaka ibiri.
APR FC izongera guhagararira u Rwanda muri CAF Champions League nyuma y’uko yegukanye Igikombe cya Shampiyona ku nshuro ya kabiri yikurikiranya idatsinzwe.
Ruremesha Emmanuel utoza Gorilla FC ari mu gihirahiro.
Ruremesha Emmanuel amaze umwaka umwe muri Gorilla FC nk’Umutoza wayo Mukuru ndetse yayifashije kudasubira mu Cyiciro cya Kabiri bisabye gutsinda umukino wa nyuma wa Shampiyona.
Nubwo ubuyobozi bw’iyi kipe bukomeje gukora impinduka zitandukanye zirimo kugura abakinnyi, uwitwa ko yari umutoza wayo mukuru, Ruremesha, nta na kimwe aramenyeshwa cyangwa ngo agishwe inama kuri ibyo byemezo bikomeje gufatwa n’ubuyobozi.
Amakuru IGIHE yamenye ni uko Ruremesha yari yasinyiye Gorilla FC amasezerano y’umwaka umwe kandi wamaze kurangira. Gusa igikomeje gutuma uyu mutoza ajya mu gihirahiro ni uko ubuyobozi bw’ikipe butaramubwira niba bumwifuza ngo bazakomezanye ariko bukaba bukomeje kurambagiza abakinnyi, abandi bagasezererwa kandi nta ruhare yabigizemo.
Iyi kipe yamaze gusezerera abakinnyi barindwi, yinjiza umunyezamu Ndoli Jean Claude wasinye amasezerano y’imyaka itatu, inongerera amasezerano y’imyaka itatu Iradukunda Simeon ukina hagati mu kibuga. Ibi byose byakozwe nta ruhare rwa Ruremesha Emmanuel rurimo.
Aganira na IGIHE, Ruremesha na we yemeye ko amasezerano ye yarangiye ariko kugeza ubu ntacyo ubuyobozi bwa Gorilla FC buramubwira ku bijyanye no gukomezanya.
Ati “Amasezerano yanjye yararangiye kuko yagombaga kurangirana n’uyu mwaka. Kugeza ubu ntacyo ndavugana n’ubuyobozi bwa Gorilla FC.“
Umwe mu bagira ijambo muri Gorilla FC ariko utifuje ko amazina ye ajya hanze, yavuze ko yifuza ko bagumana n’uyu mutoza. Ati “ Njyewe ndamushaka cyane.“
Andi makuru avuga ko uyu mutoza hari andi makipe bari kuganira, yifuza ko ayibera umutoza mukuru.
Gorilla FC yasoje Shampiyona iri ku mwanya wa 14 mu makipe 16 akina mu Cyiciro cya Mbere.
NBA: Chris Paul yafashije Phoenix Suns gutsinda Milwaukee Bucks umukino wa mbere (Amafoto).
Phoenix Suns yatsinze uduce dutatu tubanza kuri 30-26, 27-23 na 35-27 mu gihe agace ka kane katsinzwe na Milwaukee Bucks kuri 29-26.
Milwaukee Bucks yari yagaruye Giannis Antetokunmpo utarakinnye imikino ibiri iheruka kubera imvune yo mu ivi ry’ibumoso. Kuri uyu wa Gatatu, yafashije ikipe ye cyane mu bwugarizi, asama imipira 17 yavuye ku nkangara nyuma yo guhushwa n’abakinnyi ba Phoenix Suns mu gihe kandi yatsinze amanota 20.
Khris Middleton ni we watsindiye Milwaukee amanota menshi (29), atanga imipira ine yavuyemo andi manota kuri bagenzi be mu gihe yasamye imipira ine yahushijwe n’ikipe bari banganye.
Phoenix Suns yatsinze uyu mukino wayifashije gutangira neza urugendo rw’imikino irindwi ishoboka, ibifashijwemo na Chris Paul w’imyaka 36, we watsinze amanota 32 mu gihe Devin Booker yatsinze 16.
Iyi kipe iheruka gukina umukino wa nyuma mu 1993, irashaka kwegukana igikombe cya NBA ku nshuro yayo ya mbere mu gihe Milwaukee Bucks zihanganye, yo yagitwaye mu 1971 ndetse ikaba iheruka ku mukino wa nyuma mu 1974.
Umukino wa kabiri hagati y’amakipe yombi, uteganyijwe mu ijoro rishyira ku wa Gatanu, tariki ya 9 Nyakanga saa cyenda aho n’ubundi uzabera muri Phoenix.
Nishimwe Blaise yiyambaje se ku bijyanye no kwerekeza muri APR FC.
Nishimwe Blaise amaze umwaka umwe akinira Rayon Sports FC yamukuye muri Marines FC, aho yari amazemo imyaka ibiri. Ni umukinnyi wagaragaje urwego rwiza mu gihe gito amaze muri iyi kipe.
Uku kwitwara neza kwe kwatumye APR FC ibitse igikombe cya Shampiyona ya 2020/21, imwifuza ndetse bivugwa ko yifuza kumutangaho angana na miliyoni 30 z’amafaranga y’u Rwanda.
Gusa uyu mukinnyi wo hagati aracyafite amasezerano y’imyaka ibiri ya Rayon Sports FC kuko yari yasinye ay’imyaka itatu.
Umuhagarariye ndetse unamugira inama akaba n’umubyeyi we, Mateso Jean de Dieu, ahamya ko ikipe yose yamwifuza yaganira na Rayon Sports kuko akiyifitiye amasezerano nk’uko yabibwiye IGIHE.
Ati “Blaise [Nishimwe] ni umukinnyi wa Rayon Sports mu gihe cy’imyaka ibiri iri imbere. Njye nta kindi navuga kuri byinshi biri kumuvugwaho kuko aracyafite amasezerano y’ikipe ye.“
Uyu mubyeyi wa Nishimwe yakuyeho urujijo ku bavuga ko yazamukiye mu kipe ya Intare FC isanzwe imeze nk’irerero rya APR FC.
Ati “Blaise afite irerero yakuriyemo ryitwa Imena kandi yanaciyemo abakinnyi barimo Kimenyi, Evode [Ntwali], Kalisa Rashid n’abandi. Kuva mu 2007 aba bose bari abakinnyi b’iri rerero. Intare FC yaramutiye kugira ngo ayikinire mu cyiciro cya Kabiri. Ntabwo ari ho yakuriye kuko twamutijeyo akuze. Ibyo bisobanuke neza. Kuva ku myaka irindwi, Blaise yari mu Imena.“
Mateso yakomeje avuga ko APR FC ifite abantu basobanukiwe umupira w’amaguru, kandi batakora ibinyuranyije n’amategeko.
Kuri uyu wa Kabiri Nishimwe Blaise yaganirije se, amugisha inama ku mahitamo ye y’aho yazakina umwaka utaha, undi amugira inama yo gutegereza amakipe yombi akaganira kandi akemera ibizava mu biganiro kuko yaba APR FC cyangwa Rayon Sports ari amakipe yamufasha.
Abajijwe niba uyu musore amafaranga menshi ari kumutangwaho adashobora kuba impamvu yo gutuma ashyira ku gitutu Rayon Sports FC ngo imurekure, Mateso yavuze ko ari umwana ukibana n’ababyeyi be kandi ugirwa inama zimufasha.
Ati “Ayo mafaranga bavuga ngo ni menshi njye ntayo nzi. Blaise ni umwana ubana n‘ababyeyi be kandi ufite ikinyabupfura. Ntabwo aratangira gukina ubu nibwo yari atangiye. Ntabwo yazamura ibitugu kuko azi neza ko atarakina. Namubwiye ko n’iyo atakinira APR FC uyu mwaka yazanakiyikinira ikindi gihe.“
Andi makuru IGIHE yamenye ni uko Rayon Sports yifuza miliyoni 50 Frw ariko APR FC ikaba iri gutanga miliyoni 30 Frw.
Abajijwe niba Nishimwe akomeje kugaragaza ko yifuza gukinira APR FC bitakora ku mikinire ye, Mateso yavuze ko inama yamugira ari ugutuza akabanza kubaha amasezerano afitanye n’ikipe ye kandi akirinda ko batandukana nabi, gusa avuga ko icyo yifuza ari iterambere ry’umukinnyi.
Mu mwaka umwe Nishimwe Blaise amaze muri Rayon Sports, byamuhesheje amahirwe yo guhamagarwa mu Ikipe y’Igihugu ‘Amavubi‘ binatuma benshi bamenya ubushobozi bwe.
U Butaliyani bwageze ku mukino wa nyuma wa EURO bwihimuye kuri Espagne (Amafoto).
Ibihugu byombi byahuriye muri uyu mukino wa ½ wabereye kuri Stade Wembley nyuma y’imyaka icyenda Espagne inyagiye u Butaliyani ibitego 4-0 ku mukino wa nyuma wa EURO 2012.
Espagne yakuriye mu irushanwa ry’uyu mwaka ni yo yihariye umupira cyane mu gihe u Butaliyani bwacungiraga kuri contre-attaque.
Ku munota wa 14, Nicolo Barella yatakaje umupira wafashwe na Ferran Torres, ateye ishoti rica ku ruhande gato rw’izamu ry’u Butaliyani.
Nyuma y’iminota 10, umunyezamu Gianluigi Donnarumma yarokoye u Butaliyani ku mupira Dani Olmo yateye mu izamu awuherejwe na Mikel Oyarzabal, araryama awukubita ibipfunsi.
Habura umunota umwe ngo igice cya mbere kirangire, u Butaliyani bwabonye uburyo bwa mbere ku ishoti Emmerson Palmieri yatereye mu rubuga rw’amahina, ufata igiti cy’izamu ujya hanze.
Espagne yari hejuru no mu minota ya mbere y’igice cya kabiri, yabonye uburyo bw’umupira wahinduwe na Olmo ariko Giovanni Di Lorenzo awutanga Ferran Torres awushyira muri koruneri.
Nyuma y’iminota ibiri, Oyarzabal yahinduye umupira mwiza wasanze Sergio Busquets inyuma y’urubuga rw’amahina, ateye ishoti rikomeye rica hejuru y’izamu.
Umunyezamu Unai Simon na we yafashije Espagne kuguma mu mukino ku ishoti ryatewe na Federico Chiesa, afata umupira neza.
Umupira wazamukanywe na Ciro Immobile akananizwa na ba myugariro ba Espagne, ni wo wavuyemo igitego cyinjijwe na Federico Chiesa ku ishoti yatereye mu rubuga rw’amahina ku munota wa 60.
Dani Olmo na Mikel Oyarzabal bahushije uburyo bubiri bukomeye bwashoboraga gufasha Espagne kwishyura mu gihe Domenico Berardi yari gutsindira u Butaliyani igitego cya kabiri ariko umupira yateye usubizwa inyuma n’umunyezamu Unai Simon.
Habura iminota 11 ngo umukino urangire, Alvaro Morata winjiye asimbura, yakinanye neza na Dani Olmo wamusubije umupira, yinjiye mu rubuga rw’amahina aroba umunyezamu Donnarumma.
Iminota 90 isanzwe y’umukino yarangiye amakipe yombi akomeje kunganya igitego 1-1, hongerwaho indi 30. Espagne ni yo yabonye uburyo bukomeye ku mupira w’umuterekano watewe na Dani Olmo, ukurwamo na Donnarumma wigaragaje muri iri rushanwa.
Kunganya mu minota 120 yose, byatumye haterwa penaliti, u Butaliyani bugera ku mukino wa nyuma butsinze 4-2.
Penaliti z’u Butaliyani zatsinzwe na Andrea Belotti, Leonardo Bonucci, Federico Bernardeschi na Jorginho mu gihe iza Espagne zatsinzwe n’abarimo Gerard Moreno.
Abahushije penaliti ebyiri za Espagne ni Daniel Olmo na Alvaro Morata mu gihe imwe y’u Butaliyani yahushijwe na Manuel Locatelli.
Undi mukino wa ½ cya EURO 2020 uteganyijwe ku wa Gatatu, tariki ya 7 Nyakanga saa tatu z’ijoro aho uzahuza u Bwongereza na Danemark.
Umukino wa nyuma w’Igikombe cy’u Burayi cy’uyu mwaka, uzaba ku wa Gatandatu tariki ya 11 Nyakanga kuri Stade Wembley.
Ku wa 29 Nzeri 2020 ni bwo abanyamuryango ba Kiyovu Sports bitoreye Mvukiyehe Juvénal, ngo ababere Umuyobozi w’Ikipe mu myaka itatu iri imbere. Ni umuyobozi waje afite imishinga myinshi ndetse na bo bamugirira icyizere.
Agitorerwa kuyobora Kiyovu Sports, Mvukiyehe yahise yizeza abakunzi b’iyi kipe igikombe cya Shampiyona ndetse mbere y’uko iya 2020/21 itangira, yari yavuze ko bageze ku kigero cya 75% byo kucyegukana.
Gusa, si uko byagenze kuko Kiyovu Sports yisanze mu makipe umunani ahataniye kuguma mu Cyiciro cya Mbere, ku bw’amahirwe isoza iyo mikino iri ku mwanya wa mbere.
Amakuru IGIHE yamenye ni uko Mvukiyehe Juvénal yoherereje ubutumwa abakunzi ba Kiyovu Sports, ariko abicishije k’ubahagarariye, Minani Hemedi, abasaba gukomeza kwihangana ndetse abizeza ko igihe kigeze ngo begukane igikombe.
Ati “Kudatwara igikombe twakuyemo amasomo ahagije. Igihe ni iki ngo ngaragaze aho tugejeje umuhigo wo gutwara igikombe. Sinzacika intege.”
Dorcas, Vestine n’umubyeyi wabo bahuye na Murindahabi basiga abantu mu rujijo.
Mu kiganiro Murindahabi yanyujije kuri shene ye ya Youtube, yaganiriye n’aba bahanzikazi asanzwe afasha, bahamiriza abari babakurikiye ko nta kibazo na kimwe bafitanye ndetse n’umubyeyi wabo bamaze kwiyunga.
Ni ikiganiro cyibanze cyane ku gukemura ikibazo cyari hagati y’uyu munyamakuru n’umubyeyi w’aba bana, icyakora cyarangiye nta cyemezo runaka cy’imikoranire cyafashwe.
Mu kiganiro na IGIHE, Murindahabi yagize ati "Ikintu cyihutirwaga cyari ukugira ngo ducubye aya magambo n’ibibazo byabayeho nyuma y’ibi ubu tugiye kureba ibyakorwa kugira ngo ibikorwa bikomeze."
Uyu munyamakuru yavuze ko yamaze kumvikana n’ababyeyi b’aba bahanzikazi, ibijyanye n’ibikorwa bya muzika Murindahabi yavuze ko mu minsi iri imbere ari bwo azabigarukaho.
Ubwo uyu munyamakuru yaganiraga n’aba bahanzikazi, umubyeyi wabo wari wabaherekeje yaryumyeho amubwira ko we atameze neza, arwaye bityo ko ntacyo yifuza kuvuga.
Ni ikiganiro cyagarutse ku kuba aba bahanzikazi batarishimiye ibimaze iminsi bivugwa, by’umwihariko abantu bari bakomeje kwibasira umubyeyi wabo.
Vestine na Dorcas bavuze ko batigeze batandukana na Murindahabi, bati “Ibi bintu ukuntu byaje ni Satani wabizanye harimo ibintu byinshi byo kubeshya! Ukuri ni uko icyo Imana yifatanyirije nta muntu washobora kugitandukanya.”
Bakomeje bavuga ko byinshi byabaye atari bo babigizemo uruhare ndetse n’umubyeyi wabo ntarwo yigeze abigiramo.
Bati “Ubundi umubyeyi wacu nta gahunda yari afite yo kukuvuga nabi (bavugaga Murindahabi), ibintu by’itangazamakuru ntabwo ari ibintu yari amenyereye, ntabwo yari afite gahunda yo kubijyamo! Yaje i Kigali aje gufata shene ya Youtube, n’uwamuzanye yamubwiye ko ari yo aje gufata.”
Aba bana bavuze ko batashimishijwe na mba n’ibintu umubyeyi wabo yakoreshejwe, bahamya ko yababwiye ko yahisemo kuvuga kugira ngo abantu barekere gutuka uwitwa Aimable wari wakomeje kwijundikwa ku mbuga nkoranyambaga.
Dorcas na Vestine basabye abantu kurekera aho gutuka umubyeyi wabo, bavuga ko bababajwe n’ibyabaye.
Ni ikiganiro cyarangiye yaba Murindahabi ndetse n’aba bahanzikazi batavuze niba inyandiko yasohotse ibatandukanya iteshejwe agaciro cyangwa bakomoje ku kibazo cy’uko bazakomeza muri Rwanda Gospel Stars Live cyangwa niba ari ibintu bari busezere.
Icyakora bongeye gushimangira ko byinshi bibi byavuzwe kuri Murindahabi biturutse ku mubyeyi wabo, byari ibyo yashutswe n’abantu batakunze kugarukaho.
Murindahabi asoza yagize ati “Sinifuza kubabaza ibintu byinshi kuko turi kumwe tuzaganiriza abantu, ni uku birangiye yaba abana barahari ntaho bagiye. Umuziki barawukomeje, yaba ibirego bandegaga namenye ko umubyeyi atari we wabyanditse! Ibindi byose nabisubiramo ikibazo ntabwo cyari umubyeyi ahubwo ni bariya bantu.”
Dorcas na Vestine bo basoza ikiganiro bemeje ko bakiri kumwe na Murindahabi ndetse nta n’igiteze kubatandukanya.
Umubano wa Bushali na B Threy mu isura nshya nyuma y’umwaka badacana uwaka.
B Threy washinjaga Bushali kutamubera umuvandimwe, yahise asezera muri Green Ferry abashinja gushaka gutsikamira impano ye.
Nyuma y’umwaka aba baraperi barebana ay’ingwe kugeza ubu amakuru ahari ahamya ko bamaze kwiyunga.
Ikimenyetso simusiga cy’uko umubano wabo wazanzahutse cyabaye kugaragara kwa Bushali mu mashusho y’indirimbo ‘Mood’ B Threy yahuriyemo na Bull Dogg.
Mu kiganiro na IGIHE, B Threy yavuze ko umubano we na Bushali uhagaze neza nubwo mu minsi ishize wari warajemo agatotsi.
Ati “Nta zibana zidakomanya amahembe, ntekereza ko kuba mumubona mu mashusho y’indirimbo yanjye ari ikimenyetso cy’uko tubanye neza. Twaje kwiyunga kuko n’ubundi ntacyo twapfaga.”
B Threy yavuze ko n’ubusanzwe ikibazo yari yakigiriye muri Green Ferry Music isanzwe ifasha abahanzi, aza kubabazwa n’uburyo uwari inshuti ye Bushali atamurwaniye ishyaka.
Yanakuyeho urujijo avuga ko ubwo yahuriraga na Bushali mu ndirimbo ’Amabara’ ya Amalon, byari akazi bari batarubaka ubushuti.
Uyu muraperi yavuze ko ibi ari ibintu baganiriyeho bakabifataho umwanzuro wo kwiyunga kuko n’ubusanzwe nta cyakabateranyije.
Muri iki kiganiro kandi B Threy yavuze ko hari imishinga itandukanye ari gutegurana na Bushali, ati “Mu minsi iri imbere hari imishinga duhuriyeho tuzabereka.”
Nyuma yo gusezera muri Green Ferry Music yabanagamo na Bushali, B Threy yatangije Studio ye nshya atangira gukorana n’umu Producer witwa Dizzo ukomeye mu gukora injyana ya Hip Hop.
Bikomeje gufata indi ntera! Umunyamategeko wa Britney Spears yamwigaritse.
Uyu muhanzikazi w’imyaka 39 kuva muri Gashyantare 2008 yahagararirwaga mu mategeko na Samuel D. Ingham III, washyizweho nyuma yo kugaragaza ibibazo bikomeye bijyanye no mu mutwe.
Gusa mu minsi ishize uyu munyamategeko yasabye kwegura we hamwe na Sosiyete ya Loeb & Loeb LLP, bafatanyaga mu gukurikirana ibibazo byose bijyanye n’amategeko by’uyu muhanzikazi wabaye ikirangirire muri Pop ku Isi yose.
TMZ yatangaje ko uyu munyamategeko hari ibyo uyu muhanzikazi yamuhishe akabivugira mu rukiko mu minsi ishize bigatuma amurakarira.
Britney Spears yabwiye Urukiko rwa Los Angeles tariki 23 Kamena ko yifuza ko se afungwa kuko yagiye amuhohotera akamufata nabi bitari ibya kimuntu.
Yasobanuye ko yashyizwemo ku ngufu agapira gatuma adasama mu gihe yaba akoze imibonano mpuzabitsina idakingiye anavuga ko atemerewe kuba yajya kugakuzamo.
Ati “Data akunda kuyobora, ntatinya no kuba yababaza umukobwa we inshuro 100.000%. Papa cyangwa undi uri mu byo kungenzura ndetse n’abandeberera inyungu bagize uruhare mu kumpana ubwo nangaga kujya mu bitaramo, bakwiriye kujya muri gereza.”
Yakomeje avuga ko ashaka kuvanwa mu maboko ya se nta yandi mananiza abayeho, nta n’irindi genzura.
Umubyeyi wa Britney Spears aherutse kwandikira urukiko asaba ko umukobwa yahabwa uburenganzira akishakira umwunganira mu mategeko mu gihe ari mu manza ashaka kwigenga.
Yavuze ko afite ubushobozi bwo kwifatira imyanzuro no kwiyitaho ndetse akaba yari abifitiye ubushobozi mu myaka yose 13 yarabibujijwe bikorwa n’abandi. Arangije ati “Gukomeza kumugenzura byahagarara nta kindi kintu birebweho. Akaba yaba yemerewe gushakana n’umukunzi we akaba yanagira umwana.”
Kuva mu 2008 imitungo ya Britney Spears yagenzurwaga mu buryo bwemewe n’amategeko n’undi muntu wabiherewe uburenganzira. Ibi akenshi bikorwa iyo umuntu adashoboye kwigenzurira ibintu bye, biba cyane ku bantu bafite ibibazo byo mu mutwe cyangwa abashaje. Kuri Britney byatangiye agenzurwa na se by’igihe gito nyuma yo kugaragaza ko yaba yaragize ibibazo byo mu mutwe mu 2007.
Mu minsi ishize Larry Rudolph wabaye ‘manager’ kuva mu 1995 mu by’umuziki w’umuhanzikazi Britney Spears yahishuye ko atakiri umwe mu bamureberera inyungu anavuga ko na we ubwe ateganya kuva mu muziki byeruye mu gihe cya vuba bityo atakomezanya nawe kandi icyabahuzaga kigiye kuvaho.
Se wa Britney Spears, James "Jamie" Parnell Spears yakoranaga na Sosiyete ya Bessemer Trust mu kugenzura umukobwa we ariko nayo iherutse kuvuga ko itagikeneye gukorana nawe, nyuma y’ubuhamya uyu muhanzikazi yatanze mu rukiko mu minsi ishize.
Ku wa 14 Nyakanga 2021 biteganyijwe ko hazakomeza urubanza rw’uyu muhazikazi ukomeje gusaba ko yakwigenga.
Umwana w’imyaka icyenda yatunguranye muri America’s Got Talent
Mu gice gishya cy’iri rushanwa cyo ku wa 6 Nyakanga 2021 yaririmbye indirimbo yo mu buryo bwa opera yitwa “Je Veux Vivre” cyangwa se “Juliet’s Waltz”. Mu bazi uburyo kuririmba ‘opera’ birushya, nta wari witeze ko uyu mwana yayirimba, ariko yarabikoze atungura akanama nkemurampaka n’abari bakurikiye.
Nyuma yo kuririmba Victory Brinker yahagurukije benshi bari bateraniye ahabereye iki gikorwa ndetse na batatu mu bagize akanama nkemurampaka barimo Howie Mandel, Heidi Klum na Sofia Vergara barahaguruka; usibye Simon Cowell we wakomye amashyi yicaye.
Simon Cowell we yasaga nk’utishimiye uburyo uyu mwana yitwaye yahamagaye Terry Crews wari uyoboye barongorerana.
Yahise abwira uyu mwana ko batari bumuhe ‘Yego’ ariko bagiye kumukorera ikintu batigeze bakora mbere hose.
Ati “Nk’uko nabivuze komeza utere imbere mu rugendo rwawe mu muziki, ni ingenzi. Ntabwo turi buguhe ‘yego’ uyu munsi. Tugiye gukora ikintu tutigeze dukora mbere. Tugiye kuguha ikintu kidasanzwe.”
Abagize Akanama Nkemurampaka na Terry Crews wari uyoboye bose bamutunguye bagaragaza ko bamwishimiye barahaguruka ndetse bamuha amanota yabo bose bakubitira rimwe icyuma cya Golden Buzzer bamwemerera gukomeza.
Victory Brinker yakoze amateka yo kuba uwa mbere muri iri rushanwa wishimiwe na buri umwe mu bagize akanama nkemurampaka ndetse n’uyoboye bagakanda ‘Golden Buzzer’. America’s Got Talent[AGT] iri kuba ku nshuro ya 16.
Sintex wasohoye indirimbo ye nshya, yararikiye abakunzi b’umuziki album ye ya mbere.
Amakuru y’iyi album ye nshya, Sintex yayagarutseho ubwo yaganiraga na IGIHE nyuma yo gusohora iyi ndirimbo ye ‘Karitsiye’.
Yagize ati “Mfite indirimbo eshatu nifuza gusohora mu rwego rwo kuvumbya abakunzi b’umuziki wanjye album ya mbere ngiye gusohora.”
Uyu muhanzi avuga ko yari amaze iminsi adasohora indirimbo kuko yari ahugiye cyane ku gutunganya album ye.
Abajijwe ibyerekeranye na album ye ya mbere yifuza gusohora, Sintex yagize ati “Nta byinshi nayivugaho, nimara gusohora indirimbo eshatu kuri yo ni bwo nzahita ntangaza byimbitse byinshi ku makuru yayo! Icyakora icyo nakubwira cyo indirimbo zose ziyigize narazirangije.”
Kabera Arnold [Sintex] ni mukuru wa Nkusi Arthur, umwe mu banyarwenya bakomeye mu Rwanda ari na we umufasha mu muziki binyuze mu ikompanyi iteza imbere impano mu Rwanda ya Arthur Nation ari na yo abarizwamo.
Aba bombi bavuka kuri Mazimpaka Kennedy, umwe mu basaza bifitemo impano zihariye mu ngeri zinyuranye z’ubuhanzi.
Indirimbo nshya ya Sintex ‘Karitsiye’ yakozwe mu buryo bw’amajwi na Odilo mu gihe amashusho yayo yo yafashwe na Bagenzi Bernard.
James & Daniella bahishuye aho bakomoye umushinga wo gufasha ababaswe n’ibiyobyabwenge
Aba bahanzi baturuka mu muryango umwe kuko ari umugore n’umugabo, bavuze ko uyu mushinga wabo bazawushyira mu ngiro binyuze mu ivugabutumwa, kubafasha kwiga no gushyira mu bikorwa imishinga y’abafashe icyemezo cyo kubivamo.
Ubwo baganiraga n’abanyamakuru basobanura umushinga batanze muri ‘Rwanda Gospel Stars Live’, aba baramyi bavuze ko ari igitekerezo bagize nyuma yo kubona ubuzima bubi bw’umuvandimwe wabo wari wabaswe n’ibiyobyabwenge.
Daniella yagize ati “Twe dufite umuvandimwe wa hafi mu muryango wari warabaswe n’ibiyobyabwenge, ubuzima yari abayemo wabonaga ko bubabaje. Nk’umuryango twishatsemo ubushobozi tumujyana mu kigo ngororamuco.”
Uyu muvandimwe ngo yatumye babona ko bakwiye gufatanya na Leta muri gahunda yo guhangana n’ibiyobyabwenge mu rubyiruko.
Yavuze ko bifuza kujya bakora ibikorwa by’ivugabutumwa no gutanga ibiganiro mu bigo bitandukanye bigororerwamo urubyiruko rwabaswe n’ibiyobyabwenge ndetse no mu magereza.
Nyuma yo kubigisha, James we yavuze ko bifuza kujya bafasha urubyiruko ruvuye kugororwa ku buryo bwo kurwigira imishinga no kuyishakira abaterankunga hagamijwe ko ubuzima bwabo budasubira inyuma bakisanga babisubiyemo.
Si James na Daniella bavuze ku mishinga yabo kuri uyu munsi, itsinda rya True Promises Ministries ryasobanuye umushinga wabo wo gufasha abana baterwa inda batarageza ku myaka y’ubukure.
True Promises Ministries bavuze ko umushinga wabo ujyanye no kwigira aba bana imishinga yabafasha kubaho neza ndetse no kuyishakira abaterankunga.
Umuhanzikazi Gisele Precious we yavuze ko afite umushinga wo gushyigikira abakobwa n’abagore bafite impano benshi bakunze kwitirira iz’abagabo.
Abahanzi bakomeje gusobanurira abakunzi babo imishinga yabo kugira ngo bakomeze kubashyigikira binyuze muri ‘Rwanda Gospel Stars live’.
Byitezwe ko tariki 30 Nzeri 2021 umuhanzi uzahiga abandi kugira umushinga mwiza no gushyigikirwa cyane, azashyikirizwa miliyoni zirindwi z’amafaranga y’u Rwanda ziyongera ku yo yagiye ahabwa mu gushyigikira umushinga we.
Buri wese wifuza gushyigikira umuhanzi akunda muri 15 bamaze gutangazwa, arasabwa kujya muri telefone ye umurongo yaba akoresha wose, agakanda *544*300* nimero y’umuhanzi ashyigikiye hanyuma agashyiraho # cyangwa .
Lil Baby afungiwe mu Bufaransa.
Lil Baby na James Harden uzwi muri basketball muri Amerika mu ikipe ya Brooklyn Nets bafashwe na Polisi yo mu Bufaransa nyuma y’aho imodoka barimo yaketsweho kubamo urumogi. Lil Baby n’undi bari kumwe muri iyi modoka bafunzwe mu gihe uyu mukinnyi we bamuretse.
Lil Baby na James Harden bari bagiye mu Bufaransa mu bikorwa by’ibirori byo kumurika imideli bya Paris Fashion Week.
Lil Baby yafunzwe kuri uyu wa Kane tariki 8 Nyakanga nk’uko CNN yabitangaje. Hari gukorwa iperereza kuri uyu muraperi ngo yashyikizwa ubutabera.
Urumogi ntabwo rwemewe mu Bufaransa, mu gihe imodoka Lil Baby yari arimo yasanzwemo garama 20 zarwo. Undi muntu ufunganywe na Lil Baby ntabwo Polisi yigeze yifuza gutangaza amazina ye.
Umwihariko w’imishinga Kingdom Ministries, Serge Iyamuremye na Rata Jah Naychah baserukanye muri "Rwanda Gospel Stars Live"
Mu kiganiro n’itangazamakuru, Serge Iyamuremye yavuze ko afite umushinga wo gufasha abana baturuka mu miryango itishoboye, abaha imyenda n’ibindi nkenerwa bya buri munsi.
Rata Jah Naychah na we wasobanuye umushinga we wo kubaka studio ikora indirimbo mu buryo bw’amajwi n’amashusho mu rwego rwo gufasha urubyiruko kubyaza umusaruro impano zabo no kwirinda kugira agahinda gakabije.
Mu rwego rwo kurinda urubyiruko agahinda gakabije, uyu muhanzi yavuze ko iyi studio azajya ayitunganyirizamo ibiganiro byigisha.
Kingdom of God Ministries yo yavuze ko yinjiranye umushinga wo gufasha urubyiruko ruva kugororerwa i Iwawa mu gushyira mu bikorwa ibyo rwigiyeyo.
Abagize iri tsinda bavuze ko mu gihe uru rubyiruko rwaba rufashijwe gushyira mu bikorwa ibyo rwigiyeyo nta kabuza bagirira umumaro umuryango Nyarwanda kandi ntibongere kwishora mu ngeso mbi.
Abakunzi b’umuziki wo kuramya no guhimbaza Imana, yaba abo mu Rwanda no hanze yarwo bakomeje gushyigikira abahanzi bakunda binyuze mu mushinga ‘Rwanda Gospel Stars live’.
Byitezwe ko tariki 30 Nzeri 2021 umuhanzi uzahiga abandi kugira umushinga mwiza no gushyigikirwa cyane, azashyikirizwa miliyoni zirindwi z’amafaranga y’u Rwanda ziyongera ku yo yagiye ahabwa mu gushyigikira umushinga we.
Izi miliyoni zirahatanirwa n’abahanzi barimo Serge Iyamuremye, Israel Mbonyi, Aline Gahongayire, Tonzi, Gaby Kamanzi, Rata Jah Naychah, James na Daniella, Gisubizo Ministries, MD, Dorcas & Vestine, Chorale Christus Regnat, Gisele Precious, True Promises Ministries, Aimée Frank Nitezeho na Aneth Murava.
Abahanzi batangiye gukangurira abakunzi babo kubaha inkunga yo gushyira mu ngiro imishinga yabo, binyuze mu bitaramo binyura kuri Televiziyo y’u Rwanda.
Buri wese wifuza gushyigikira umuhanzi akunda muri 15 bamaze gutangazwa, arasabwa kujya muri telefone ye umurongo yaba akoresha wose, agakanda *544*300* nimero y’umuhanzi ashyigikiye hanyuma agashyiraho # cyangwa  .
Nta giciro cyashyizweho, buri wese yitanga uko yifite mu rwego rwo gushyigikira umuhanzi akunda.
Umuhanzikazi Shami Denyse yacyeje ubutwari bw’Inkotanyi mu ndirimbo nshya.
Ni indirimbo Shami yahuriyemo na Mbabazi Rosine bombi bakorera umuziki wibanda ku njyana gakondo mu Mujyi wa Nyamata mu Karere ka Bugesera.
Shami yabwiye IGIHE ko iyi ndirimbo bayikoze mu rwego rwo gushimira Inkotanyi zabohoye u Rwanda no kuzereka ko Abanyarwanda bazirikana ubwitange bwazo.
Ati “Ubutumwa burimo ni ugushimira Inkotanyi, uburyo bitanze bamwe bakemera guhara ubuzima bwabo kugira ngo badukure mu icuraburindi.”
Yakomeje agira ati “Baritanze, baduheka ku ntugu zabo, none ubu ngubu turatekanye. Iterambere igihugu cyagezeho nibo tubikesha. Inkotanyi zaduhaye ubuzima, niyo mpamvu tubashimira.”
Iyi ndirimbo yatunganyijwe mu buryo bw’amajwi na Lucky Douce, ufite inzu ifasha abahanzi ya Lights On Music Studio. Ni mu gihe amajwi yafashwe na King Jay wo muri OGA FILMS.
Shami yasabye urubyiruko bagenzi be kuzirikana ubutwari bwaranze Inkotanyi bityo na bo bagaharanira kugera ikirenge mu cy’ababohoye u Rwanda, bakora ibikorwa by’iterambere bakirinda icyatuma batatira igihango bafitanye n’Inkotanyi.
Umuhanzikazi Shami amaze gushyira hanze indirimbo eshatu zirimo iyitwa ‘Inshuti, Ubutwari ndetse n’iyi aheruka gushyira hanze yise ‘Inkotanyi’. Ebyiri muri zo yazifatanyije na Mbabazi.
Imyambarire idasanzwe y’ibyamamare muri ’Cannes Film Festival’ (Amafoto).
Uyu mwaka ryongeye guhuriza hamwe ibyamamare bitandukanye muri sinema, umuziki, imideli n’ibindi. Buri wese yagiye aseruka yambaye imyambaro y’inzu zitandukanye zikomeye zihanga imideli ku isi nka Louis Vuitton, Dolce & Gabbana, Versace, Christian Dior n’izindi zikomeye.
Mu byaramamare byatambutse ku itapi y’umutuku harimo umukinnyi wa film w’Umunyamerika, Jessica Chastain, umunyamideli Bella Hadid wagaragaye muri ibi birori yambaye ikanzu ya Jean Paul Gaultier, Marion Cotillard wagaragaye muri film Annette yafunguye iserukiramuco n’abandi.
Cannes Film Festival yatangijwe ku wa 6 ikazasozwa ku wa 17 Nyakanga uyu mwaka. Yagombaga kuba guhera ku wa 11 kugeza ku wa 22 Gicurasi ariko yigizwa inyuma. Film yitwa ‘Annette’ yamuritswe ku mugaragaro ku itangizwa ry’iri serukiramuco riri kuba ku nshuro ya 74.
Uretse ‘Annette’, ‘Neptune Frost’ yakozwe n’Umunyamerika Saul Williams n’umugore we w’Umunyarwandakazi, Anisia Uzeyman, ikanifashishwamo abanyarwanda batandukanye, izerekanwa muri iri serukiramuco ibe na bwo izamurikwa.
Iyi film yafatiwe amashusho mu Rwanda iminsi mike mbere y’uko icyorezo cya Coronavirus gitera. Yanonosowe mu bihe bya Guma Mu Rugo. Izerekanwa mu cyiciro cya ‘Quinzaine des Realisateurs’ muri Cannes Film Festival kizwiho kwerekanirwamo film nshya zifite umwihariko.
‘Neptune Frost’ izerekanwa muri film ndende zirenga 20 hamwe n’izindi zirimo “A Chiara” ya Jonas Carpignano, “A Night of Knowing Nothing” ya Payal Kapadia, “Ali & Ava” ya Clio Barnard, “Clara Sola” ya Nathalie Álvarez Mesen, “Hit the Road” ya Panah Panahi n’izindi.
Umujyi wa Cannes uberamo iri serukiramuco uherereye mu Bufaransa. Uherereye mu gace ka Côte d’Azur ku Nkombe y’Inyanja ya Méditerranée mu Majyepfo ashyira Uburasirazuba bw’u Bufaransa.
Cannes yamamaye cyane kubera ubwiza bw’ikirere cyaho, amaserukiramuco arimo iryo ku rwego mpuzamahanga rya Sinema rihuriramo ibihangange mu bijyanye na sinema birimo n’iby’i Hollywood muri Amerika ndetse n’amamurikagurisha ahuza ibihugu bitandukanye ku Isi.
Bavuze n’akari imurori! Ukwitana ba mwana k’Umunyamakuru M Irénée n’umubyeyi wa Vestine na Dorcas.
Murindahabi yari amaze imyaka irenga ibiri ari we ureberera inyungu z’aba bahanzikazi bakorera umurimo w’Imana mu Itorereo rya ADEPR ndetse bakaba baririmba by’umwihariko muri Korali Goshen y’i Musanze.
Uwavuga ibyabo bikomeje kuba agatereranzamba ntabwo yaba agiye kure y’ukuri kuko nyuma y’ibaruwa yashyizwe hanze n’umunyamakuru Murindahabi wafashaga aba bakobwa abinyujije mu nzu ifasha abahanzi ye yitwa M. Irene Entertainment [MIE],umubyeyi wabo na we yanze kwiyumanganya.
Bijya gutangira….
Kuri uyu wa 7 Nyakanga 2021, umunyamakuru Murindahabi yashyize hanze ibaruwa yo guseserera ku mugaragaro aba bakobwa b’abavandimwe baririmba nk’itsinda rya Vestine na Dorcas.
Ni inkuru yatunguye benshi mu babakurikiranira hafi, baba abakundaga ibihangano by’aba bakobwa bari bamaze gushyira hanze indirimbo eshatu ndetse n’uyu munyamakuru uzwiho kuzamura impano z’abahanzi batandukanye.
Amagambo yabaye menshi ku mbuga nkoranyambaga buri wese yibaza ibyabaye kugira ngo aba bahanzikazi batandukane n’uyu munyamakuru wabafashaga cyane ko hatari higeze hatangazwa icyabatandukanyije.
Mu gitondo cyo kuri uyu wa 8 Nyakanga, Murindahabi, yifashe ikiganiro akinyuza ku rukuta rwa YouTube rw’iyi kompanyi ye ya MIE, aho yahishuye byinshi abarenga igihumbi bari bamukiriye mu buryo bwa Live bagatungurwa.
Muri iki kiganiro Murindahabi yavuze ko nta kibazo na kimwe afitanye n’abana yafashaga cyangwa ababyeyi babo, ahubwo avuga ko icyabayeho ari abantu bagiye kumuteranya.
Yahishuye ko hari umugabo [yavuze ko yitwa Aimable] wabanje kumubwira ko akunda aba bahanzikazi ndetse nyuma aza guca ruhinga nyuma ajya kuganira n’umubyeyi wabo amubwira ko Murindahabi ari gusarura akayabo mu mpano y’aba bakobwa kandi akaba nta kintu gifatika abaha.
Yahawe urwandiko rumuteguza kujyanwa mu nkiko
Muri iki kiganiro cyamaze iminota irenga 50, Murindahabi wagaragaraga nk’ufite agahinda ko gutandukana n’aba bahanzikazi, yabwiye abari bamukurikiye ko itandukana ryabo atari we warigizemo uruhare.
Nk’uko byumvikanye mu majwi [Voice Notes] y’aba bahanzikazi, ngo umubyeyi wabo yifashishije umunyamategeko bandikira Murindahabi bamumenyesha ibyo agomba gukora atabikora akagezwa mu butabera.
Muri iki kiganiro uyu munyamakuru yasomye ibaruwa y’umunyamategeko wamwandikiye avuga ko ahagarariye umubyeyi wabo. Mu bikubiye muri urwo rwandiko harimo kuba umunyamategeko asaba uyu munyamakuru gusubiza shene ya Youtube y’aba bana, akerekana uburyo yagiye yinjizamo amafaranga aturutse mu muziki wabo.
Ikindi yasabwe ni ukugaragaza inkunga yahawe n’abantu mu izina rya Dorcas na Vestine.
Uyu munyamategeko yibukije Murindahabi ko natabikora mu maguru mashya, bizatuma ajyanwa mu butabera agakurikiranwaho ibyaha birimo kugundira umutungo w’undi muntu no gukoresha abana ubucakara abashakamo indonke cyane ko nta masezerano afitanye n’ababyeyi babo.
Avuga kuri ibi byose yasobanuye ko ibyo yakoze byose yifuzaga gufasha aba bana ndetse nta ndonke yigeze abashakamo. Yavuze ko yifuje kenshi kugirana amasezerano n’ababyeyi ba Dorcas na Vestine ariko ntibikunde.
Ku bijyanye na shene yabo ya Youtube, uyu munyamakuru yavuze ko yari yaranamaze kwemeranya na bo kuyibasubiza ndetse ko yiteguye kuyibaha n’abantu bayikurikira barenga ibihumbi 90, mu gihe avuga ko yayifashe ifite igihumbi.
Ikindi Murindahabi yongeyeho ni uko urukundo akunda aba bana rutatuma abareka gutyo gusa ahubwo ahamya ko igihe cyose bagarukira mu buryo bwiza yakwemera gusubirana na bo.
Buravan yasohoye indirimbo nshya iri kuri album ye ya kabiri.
Iyi ndirimbo yagiye hanze ku mugoroba wo kuri uyu wa Gatatu tariki 7 Nyakanga 2021, mu buryo bw’amajwi yakozwe na Bob Pro, amashusho akorwa na Cedric Dric.
Mu kiganiro yagiranye na IGIHE yavuze ko guhimba iyi ndirimbo byaturutse ku bintu abona muri sosiyete.
Ati “Guhimba iyi ndirimbo byatewe n’ibyo mba mbona tubamo, ibyo byose nibyo narebye bintera kwandika ibyo nanditse. Mpitamo kwandika ku bintu biba bibera hirya no hino ngaragaza ko ubyitayeho wasara, ko uba usabwa gukora ibyo ugomba gukora hanyuma ukaza kuryoherwa wabirangije.”
Uyu muhanzi yavuze ko iyi ndirimbo iri mu zindi nyinshi yamaze gukora ziri kuri album ye nshya ataramenya neza izina ryayo n’igihe izagira hanze.
Ati “Ndi gutegura album yanjye nshya. Izina ntabwo riraboneka. Iyi album yanjye ya kabiri iriho indirimbo nyinshi, ifite umwihariko. Nifuzaga ko indirimbo zaba 10 ariko ndi kwibaza ko twazigira nka 12 nibyo byaba byiza kurushaho.”
Buravan aheruka gushyira hanze album ye ya mbere yise ‘The Love Lab’ mu gitaramo gikomeye cyabereye muri Kigali Conference & Exhibition Village hahoze hitwa Camp Kigali, ku wa Gatandatu tariki 1 Ukuboza 2018.
Buravan mu gitaramo cye yafatanyije n’abahanzi barimo itsinda rya Active, Uncle Austin na Charly na Nina. Ni igitaramo cyitabiriwe ku rwego rwo ndetse abantu aba benshi kugeza ubwo bamwe bakurikiye igitaramo bahagaze kubera ko imyanya yari yashize.
Buravan yaherukaga gushyira hanze indirimbo nshya muri Werurwe uyu mwaka yise ‘Supernatural’.
Mani Martin azasogongeza abakunzi be album nshya muri ’Iwacu Muzika Festival’
Mu kiganiro na IGIHE ubwo Mani Martin yavugaga kuri iki gitaramo, yararikiye abakunzi be kubavumbya kuri Album ye ya gatandatu ‘Nomad’ ataramurika.
Ati “Nizeye ko abakunzi bazanyurwa kuko buri mwaka umuhanzi araguka, hari byinshi mbahishiye kandi bazanyurwa! Ikintu numva kidasanzwe ni uko nzabavumbya kuri Album yanjye nshya.”
Mani Martin uri mu bahanzi b’abahanga mu Rwanda, aherutse gutangaza ko yamaze gutunganya ‘Nomad’, Album ye ya gatandatu.
Mu gusobanura impamvu y’iryo zina, yavuze ko ayifata nk’igitabo kivuga ku rugendo rw’umuntu uhora abunza akarago atagira aho abarizwa.
Ati “Navuga ko ‘Nomad’ ari nk’igitabo kivuga ku rugendo rw’ubuzima aho umuntu ahora yimuka ahantu hamwe ajya ahandi dushakisha aho ubuzima bumeze neza kurusha ahandi, aho twabona urukundo n’umunezero.”
Mani Martin azataramira abantu mu gitaramo cya ’Iwacu Muzika Festival’ kizatambuka kuri Televiziyo y’u Rwanda ku wa Gatandatu tariki 10 Nyakanga 2021 guhera saa 20h45.
Gaby Kamanzi, MD na Aimée Frank basobanuye imishinga baserukanye muri ‘Rwanda Gospel Star Live’.
Aba bahanzi imbere y’abanyamakuru basobanuye byimbitse imishinga itandukanye bifuza gushyira mu bikorwa mu gihe baba babonye ubufasha bw’abakunzi babo.
Umuraperi Mugemana Dieudonné (MD) ufite nimero eshatu yavuze ko afite umushinga wo gukura abana ijana ku muhanda. Igikorwa n’ubundi yari yaratangiye nubwo kitihuta bitewe n’ubushobozi bwe butaraba bwinshi.
Gaby Kamanzi ufite nimero enye, uzwi cyane mu muziki wo kuramya no guhimbaza Imana we yavuze ko afite umushinga wo kwigisha abantu kuririmba kurusha uko babikoraga.
Undi watanze umushinga ni Aimée Frank Nitezeho wahawe nimero 14. Uyu musore uri mu batanga icyizere ku hazaza h’umuziki yavuze ko afite umushinga wo gukora studio nini yo gufasha abantu bafite impano ariko bagorwa no kubona ubushobozi.
Abahanzi 15 baririmba umuziki wo kuramya no guhimbaza Imana, bari guhatanira igihembo cya miliyoni zirindwi z’amafaranga y’u Rwanda azatangwa na ‘Rwanda Gospel Stars Live’ mu rwego rwo gushyigikira uzahiga abandi mu kugira umushinga mwiza.
Igihembo nyamukuru ku muhanzi uzahiga abandi kizatangwa mu birori biteganyijwe kuba tariki 30 Nzeri 2021.
Izi miliyoni zirahatanirwa n’abahanzi barimo Serge Iyamuremye, Israel Mbonyi, Aline Gahongayire, Tonzi, Gaby Kamanzi, Rata Jah Naychah, James na Daniella, Gisubizo Ministries, MD, Dorcas & Vestine, Chorale Christus Regnat, Gisele Precious, True Promises Ministries, Aimée Frank Nitezeho na Anneth Murava.
Buri wese wifuza gushyigikira umuhanzi akunda muri 15 bamaze gutangazwa, asabwa kujya muri telefone ye umurongo yaba akoresha wose, agakanda *544*300*nimero y’umuhanzi ushyigikiye hanyuma agakanda #, agakurikiza amabwiriza.
Nta giciro runaka cyashyizweho, buri wese yitanga uko yifite mu rwego rwo gushyigikira umuhanzi akunda.
Kim Kardashian yakomoje ku kuvugurura ‘make up’ asanzwe akora, Kanye West ashyirwa mu majwi.
Ubundi izina ry’iyi sosiyete y’uyu mugore w’imyaka 40 riri mu mpine y’amazina ye Kim Kardashian yari yarongeyeho West bikaba KKW. Yavuze ko mu minsi iri imbere ashaka kuba ahagaritse iyi sosiyete kugira ngo yongere kuyivugurura.
Kim Kardashian yatangaje ko hari byinshi ashaka gukora by’impinduka birimo uburyo ‘make up’ zizajya zifungwa, uko zimeze ndetse n’ibindi bijyanye cyane n’igihe kurusha uko byari bisanzwe bimeze.
Ntabwo yigeze asobanura impamvu yatekereje gukora impinduka, ntiyanavuze ko azahindura izina ariko byaketswe ko yaba ashaka no kuvanamo irya Kanye West mu mazina ya sosiyete ye.
Yavuze ko mu myaka ine ishize hari ibyo yari yatangiranye ariko guhera ku wa 1 Kanama uyu mwaka akazaba ahagaritse urubuga rw’iyi sosiyete kugira ngo agire byinshi yongeraho bijyanye n’igihe.
Ati “Tuzagarukana brand nshya, uburyo bushya bugezweho kurusha ubwo twari dusanzwe dukoresha, udushya n’ibindi. Nishimiye kwagura no gukuza igicuruzwa cyanjye kuri mwe kugira ngo kizagere ku buryo buri gihe nifuzaga ko kiba kimezemo.”
Nyuma yo kwandika aya magambo benshi bahise batangira kuvuga ko izo mpinduka zifitanye isano no gutandukana na Kanye West.
Umwe yanditse ahatangirwa ibitekerezo kuri ubu butumwa bw’uyu mugore yashyize kuri Twitter, ati “Ndatekereza agiye gukura ‘W’ mu brand ye yose.”
Undi yanditse ati “Ubu kubera ko ugiye gutandukana na Kanye West ntabwo ushaka ‘W’ mu izina. Bivuge unakomeze urigire kuko ntabwo dushaka izo mpinduka.”
Kim Kardashian yatse gatanya na Kanye West muri Gashyantare nyuma y’igihe cyari gishize batabanye neza. Aba bombi batangiye gukundana mu 2012 ndetse bashyingiranwa mu 2014. Bafitanye abana bane barimo umukobwa mukuru North, Saint, Chicago na Psalm.
Nyuma yo gutandukana Kanye West yahise atangira gucudika n’Umurusiyakazi w’umunyamideli Irina Shayk wigeze kugirana ibihe byiza na Cristiano Ronaldo.
Abanyeshuri bo muri Saint André basubiyemo indirimbo "Ça fait rire les oiseaux".
Ni indirimbo yasubiwemo bigizwemo uruhare n’Ibiro bishinzwe Uburezi Gatolika mu Rwanda, Ambasade y’u Bufaransa mu Rwanda mu rwego rw’iserukiramuco ry’Ibihugu bikoresha Ururimi rw’Igifaransa [Festival de la Francophonie].
Ubusanzwe mu 1989, ni bwo itsinda rya Compagnie Créole ryasohoye indirimbo ryise "Ça fait rire les oiseaux" iri kuri Album ryise "Dansez avec" yakunzwe muri Kiliziya Gatolika n’ahandi ku buryo bukomeye kuva muri iyo myaka kugeza n’ubu.
Ni indirimbo ikunze gusubirwamo n’abaririmbyi batandukanye cyangwa amakorali yo hirya no hino ku Isi. Iri mu zitanga ibyishimo iyo Chorale de Kigali iyiririmbye mu bitaramo byayo.
Abayobozi ba Dismos Band bavuze ko basubiyemo iyi ndirimbo kuko uretse kuba yarakunzwe n’abatari bake ariko muri rusange ivuga urukundo.
Indirimbo "Ça fait rire les oiseaux yasubiwemo na Dismos Band yatunganyijwe mu buryo bw’amajwi na Emmy Pro umenyerewe mu gukora indirimbo z’abahanzi bo muri Kiliziya Gatolika mu gihe amashusho yafashwe na Aime Pride muri Universal Record.
Dismos Band ni itsinda ryashinzwe mu 2013, ritangijwe na Padiri Faustin Nshubijeho, wari ushinzwe imyitwarire y’abanyeshuri icyo gihe, kugeza ubu akaba ari we muyobozi wa College Saint André guhera mu 2018.
College Saint André izwiho gutanga ubumenyi n’uburere bigira uruhare mu iterambere ry’igihugu by’umwihariko muri muzika Nyarwanda.
Abazwi bayizemo barimo Riderman, Isheja Sandrine, Jah D’ Eau Dukuze, Lick Lick, Andy Bumuntu, Bull Dog, Producer Element wanabaye muri Dismos Band n’abandi benshi.
Reba hano amashusho y’indirimbo "Ça fait rire les oiseaux" yasubiwemo.
Ambasaderi w’u Rwanda muri Qatar yakiriye itsinda ritegura Miss Rwanda.
Abakiriwe mu biro na Amb. Nkulikiyimfura François baturutse muri ’Miss Rwanda Organisation’ ni Umuyobozi ushinzwe Ubufatanyabikorwa, Miss Iradukunda Elsa; Umuyobozi ushinzwe Ibikorwa, Miss Iradukunda Liliane; Umuyobozi ushinzwe Itumanaho akaba n’Umuvugizi, Miss Nimwiza Meghan n’Umuyobozi Mukuru, Ishimwe Dieudonnée.
Babanje gusobanurira Ambasaderi Nkulikiyimfura imikorere ya Miss Rwanda Organisation hanyuma aba bakobwa babaye ba Nyampinga b’u Rwanda, basigaye bayoboye byinshi mu bikorwa by’iri rushanwa banaboneraho kumugaragariza isura y’imishinga bagiye bakora n’intera imaze kugeraho.
Umuyobozi ushinzwe Itumanaho akaba n’Umuvugizi, Miss Nimwiza, yabwiye IGIHE ko bishimiye gusura ambasaderi bakaganira.
Ati “Twamusuye ku kazi turaganira tubasobanurira ibyerekeye Miss Rwanda, ibikorwa bitandukanye dukora, ibikorwa by’ingirakamaro abakobwa bitabiriye irushanwa bagenda bakora, uburyo Miss Rwanda ari igikorwa cyo guteza imbere umwana w’umukobwa n’ubukerarugendo bushingiye ku muco.”
Ambasaderi Nkulikiyimfura François yabagaragarije ko ajya akurikira Miss Rwanda, ashima cyane igikorwa cyo guha buruse abana b’abakobwa baryitabiriye.
Yavuze ko ari ibintu byiza, cyane ko uburezi ari ryo pfundo ryo guteza imbere umwana w’umukobwa, ashima na gahunda yongerewe mu irushanwa ya “Most Innovative Project,” ivuga ko abana b’abakobwa bashobora gutekereza bagakora, kuko Miss Rwanda itajyanye n’ubwiza bw’inyuma gusa ahubwo n’ibiri inyuma yabwo byose. Yagaragaje uburyo Miss Rwanda igenda ifasha abana b’abakobwa n’ibindi bikorwa bitandukanye igiramo uruhare.
Yavuze ko abakobwa bakwiye gukomeza kurangwa n’imyitwarire iboneye kuko “nta kinyabupfura, ntacyo bageraho.”
Miss Nimwiza yongeyeho ko nk’abategura iri rushanwa, Ambasaderi Nkulikiyimfura yabahaye umukoro wo gukomeza imfuruka z’irushanwa n’ibyiza rimaze kugeraho, aho yitsaga cyane ku kamaro karyo ku bana b’abakobwa baryitabira n’uko bakurikiranwa.
Ati “Yadusabye ko dukomeza kubishyiramo ingufu ndetse anakangurira abakobwa gukomeza gukora neza imishinga yabo no gukomeza kuba intangarugero ku bandi bakobwa.”
Ibindi yashimye ni uburyo irushanwa risigaye rifite byinshi nkenerwa mu kurigeza kuri bose nk’ikipe yita ku bijyanye n’amashusho, ariko yitsa cyane ku buryo rigomba kuba rishingiye kuri ako kamaro rigirira abana b’abakobwa na sosiyete babamo.
Amb. Nkulikiyimfura yasabye Miss Rwanda Organisation ko hakomeza gushakwa uburyo butandukanye abana b’abakobwa bashyigikirwa bakanatezwa imbere.
Yijeje umusanzu w’inama n’ibitekerezo aba bakobwa n’ubundi bufatanye bashobora gukenera, anashimira ko basuye Qatar na Ambasade y’u Rwanda muri icyo gihugu ababwira ko ibereyeho Abanyarwanda ari byiza kuba na bo bayisuye.
Banaganiriye ku mishinga itandukanye ishobora gukorwa hagati y’impande zombi. Yashimye cyane uburyo abakobwa bakomeza gufatanya mu bikorwa bakora. Miss Nimwiza yavuze ko hari imishinga iri gutegurwa yo gukorana hagati y’impande zombi “izaba ari myiza” Abanyarwanda bazagenda bamenya mu minsi iri imbere.
Bwiza Jolie mu bagore n’abakobwa bari guhatana muri Mrs Washington America.
Intego y’iri rushanwa ni ukongerera ubushobozi abagore kugira ngo bazane impinduka aho batuye. Abatsinze bamara umwaka bahabwa amahugurwa , bagaragara mu biganiro bitandukanye bakanahuzwa n’abafatanyabikorwa.
Gutsinda muri iri rushanwa bitanga amahirwe yo guhatana mu yandi marushanwa arimo Mrs. America na Mrs. World Competitions.
Mu kiganiro na IGIHE, Bwiza Jolie yavuze ko yitabiriye iri rushanwa nyuma yo kutabona amahirwe yo kwitabira Miss Washington America ivamo uhagararira Washington muri ‘Miss America’.
Yavuze ko kubura amahirwe yo kwitabira Miss Washington byatewe n’uko atarabona ubwenegihugu bwa Amerika.
Ati “Nifuzaga kwitabira irushanwa rya Miss Washington, ariko bo basaba kuba ufite ubwenegihugu! Njye rero nubwo mfite ibyangombwa byo kuba hano nkaba nabwo narabusabye ariko sindabubona. Bahise bangira inama yo kwitabira Mrs Washington.”
Uyu mukobwa witabiriye iri rushanwa ahagarariye Umujyi atuyemo wa Tacoma, ahatanye n’abandi 12.
Muri 13 bahatanira ikamba rya Mrs Washington America, batatu bonyine barimo na Bwiza nibo bakiri abakobwa, mu gihe icumi bo ari abagore.
Uyu mukobwa avuga ko aramutse atsinze iri rushanwa, yaba abonye irindi jwi ryamufasha kugira inama abimukira bajya gutura muri Amerika kudatwarwa n’ibintu binyuranye ngo batakaze intego zabo mu buzima.
Ati “Hari abantu benshi baza hano, bagahura n’ibibazo cyangwa n’ibintu bitandukanye bituma batakaza intego zabo mu buzima, Ugasanga kuba barabashije kuza inaha ntacyo bibamariye! Ndamutse ntsinze naba mbonye ijwi ryo kujtya mbaganiriza.”
Bwiza Jolie asanzwe ari umunyamideri utuye i Washington muri Leta Zunze Ubumwe za Amerika, akaba n’umunyeshuri wo muri kaminuza aho ageze mu mwaka wa gatatu yiga ‘Political Scinces’.
Uyu mukobwa wavukiye muri Repubulika Iharanira Demokarasi ya Congo ariko agakurira mu Rwanda, yahavuye mu 2016 yerekeza muri Leta Zunze Ubumwe za Amerika.
Umunyamakuru M Irene yahagaritse gufasha Vestine na Dorcas yinjije mu muziki.
Mu itangazo ryagiye hanze rigaragaza ko MIE yahisemo gutandukana n’aba bahanzi ku mpamvu zitaramenyekana.
Rigira riti “Nyuma yo gusesengura imikoranire ya MIE na Vestine na Dorcas,MIE yifuje kubwira abakunzi bayo ndetse n’umuryango mugari wa muzika ko guhera tariki 7 Nyakanga yahagaritse ibikorwa yakoranaga n’aba bahanzikazi ku mpamvu muzamenyeshwa mu minsi iri imbere.”
Batandukanye nyuma y’aho uyu munyamakuru ari we wabazanye mu muziki bagakorana indirimbo zirimo ‘Nahawe Ijambo’, ‘Papa’ ndetse na ‘Adonai’ baherukaga gushyira hanze.
Ishimwe Vestine na Kamikazi Dorcas ni abavandimwe babiri bavuka mu Karere ka Musanze, biyemeje kuririmbira Imana mu myaka y’ubuto bwabo.
Ishimwe Vestine Taricy yavutse tariki 2 Gashyantare 2004, ubu yiga mu mwaka wa kane w’amashuri yisumbuye. Kamikazi Dorcas we yavutse ku wa 28 Kamena 2006. Yiga mu mwaka wa gatatu w’amashuri yisumbuye, bombi bavuka kuri Uzamukunda Elizabeth na Nizeyimana Mazimpaka.
Bavuka ari batandatu mu rugo iwabo, harimo abakobwa bane n’abahungu babiri. Baririmba muri Goshen Choir y’i Musanze.
Batangiye kuririmba ku giti cyabo mu 2018 ariko ubu ni bwo babashije gushyira hanze indirimbo yabo ya mbere. Guhera umwaka ushize ni bwo bakoranaga na M. Irene Entertainment y’umunyamakuru Murindahabi Irénée wa ISIBO TV.
Dorcas & Vestine batandukanye na MIE nyuma y’aho bari mu irushanwa ryiswe "Rwanda Gospel Stars Live" ryahurijwemo abahanzi 15 bari ku ruhembe rw’abafite igikundiro mu muziki uhimbaza Imana, bahataniye igihembo cya miliyoni zirindwi z’amafaranga y’u Rwanda.
Lava Lava yasohoye indirimbo nshya yabanjirijwe n’ikinyoma cyo kubengerwa kuri radiyo.
Muri iyi minsi abanyamuziki badukanye umuco wo guhimba ibinyoma bikomeye, mu rwego rwo gushitura abakunzi babo mbere y’uko basohora indirimbo.
Lava Lava wo muri Tanzania na we aherutse kuyoboka uyu mujyo. Yahimbye ikinyoma ko yabengewe kuri radiyo, nyamara agamije gushitura abantu ngo bitege indirimbo ye nshya.
Mu minsi ishize ubwo umuhanzikazi Lulu wo muri Tanzania yari kuri Wasafi FM, mu buryo bugaragara nk’ubuteguye, Lava Lava bari bambaye imyenda isa, yamwinjiranye mu kiganiro azanye igipfunyika cy’indabyo, aherekejwe n’itsinda ry’abafata amashusho n’amafoto amupfukama imbere amusaba kumubabarira.
Uyu muhanzikazi yiyamye Lava Lava amubwira ko atabishaka, ati “Sitaki” cyangwa se “Simbishaka”.
Nyuma yo kubona ko abenzwe, Lava Lava wari wigize nk’uri mu rukundo rukomeye, yanze guhaguruka ahubwo akomeza gufata amaguru Lulu yikuruza hasi amusaba ko yamubabarira.
Lulu na we ntiyahwemye kwiyama Lava Lava, amusunika cyane amusaba kumureka, undi na we ariko yanga kuva ku izima.
Nyuma yo kubona ko bigenze nabi, Lulu yemeye gufata izi ndabyo ariko yarakaye cyane.
Bimwe mu binyamakuru bitandukanye byo mu karere byari byanditse inkuru y’uko Lava Lava yabengewe muri studio za radiyo nyamara we ku rundi ruhande yari azi ibyo yakoze.
Nyuma y’iminsi mike ibi bisa n’ikinamico bibaye, Lava Lava yahise asohora indirimbo yise “Nikomeshe”.
Igisohoka benshi bahise basobanukirwa iby’ikinamico yari aherutse gukinana na Lulu muri Wasafi FM.
Indirimbo nshya ya Lava Lava ’Nikomeshe’
Imishinga yihariye Dorcas & Vestine na Gisubizo Ministries binjiranye muri "Rwanda Gospel Stars Live".
Irushanwa ryiswe "Rwanda Gospel Stars Live" ryahurijwemo abahanzi 15 bari ku ruhembe rw’abafite igikundiro mu muziki uhimbaza Imana, bahataniye igihembo cya miliyoni zirindwi z’amafaranga y’u Rwanda.
Mu mabwiriza agenga iri rushanwa harimo ko abatoranyirijwe kuryitabira bagomba kumurika imishinga yabo.
Gisubizo Ministries iri mu matsinda afite ibigwi mu muziki uhimbaza Imana yavuze ko umushinga wayo ari ugufasha abana baturuka mu miryango itishoboye binyuze mu kubigisha ijambo ry’Imana no kubafasha kwihangira imirimo.
Nkomezi Alexis wari uhagarariye Gisubizo Ministries yavuze ko ari ibikorwa itsinda risanzwe rikora ariko mu gihe baba babonye andi maboko babyagura bikagenda neza kurushaho.
Gisubizo Ministries yamenyekanye cyane mu ndirimbo zirimo "Amfitiye byinshi", "Mana uriho", "Ndaguhetse ku Mugongo", "Narababariwe" n’izindi. Ni umuryango ukora ivugabutumwa rinyuze mu ndirimbo mu bihugu binyuranye ku Isi ndetse mu bihe bitandukanye ryegukanye ibihembo byinshi mu muziki uhimbaza Imana.
Dorcas na Vestine baturuka mu Majyaruguru y’u Rwanda ubwo baganirizaga itangazamakuru iby’umushinga wabo, bavuze ko bashaka kubaka studio igezweho ikaba n’ikigo cyo kwigishirizamo urubyiruko umuziki.
Ni igitekerezo aba bana bavuga ko bakuye ku kuntu bakoze umuziki baturuka mu Ntara y’Amajyaruguru ariko badafite studio hafi, byatumye bashaka gufungura iyabo yajya inafasha abandi bafite impano ntibavunike nkuko bo bavunitse.
Bagize bati “Twe twavaga i Musanze tuje gukora umuziki mu Mujyi wa Kigali, ni ibintu bituvuna cyane, rero abantu badushyigikiye tugatsindira ariya mafaranga byadufasha gukora ikigo cyigisha umuziki kirimo na studio byajya bifasha n’abandi banyempano.”
Dorcas na Vestine bari mu bahanzikazi bashya bahanzwe amaso mu muziki uhimbaza Imana. Iri tsinda ry’abavandimwe ryamenyekanye mu ndirimbo "Nahawe ijambo’’. Aba bana basengera muri ADEPR ndetse baririmba by’umwihariko muri Korali Goshen y’i Musanze.
Abakunzi b’umuziki wo kuramya no guhimbaza Imana, yaba abo mu Rwanda no hanze yarwo bakomeje gushyigikira abahanzi bakunda binyuze mu mushinga ‘Rwanda Gospel Stars live’.
Byitezwe ko tariki 30 Nzeri 2021 umuhanzi uzahiga abandi kugira umushinga mwiza no gushyigikirwa cyane, azashyikirizwa miliyoni zirindwi z’amafaranga y’u Rwanda ziyongera ku yo yagiye ahabwa mu gushyigikira umushinga we.
Izi miliyoni zirahatanirwa n’abahanzi barimo Serge Iyamuremye, Israel Mbonyi, Aline Gahongayire, Tonzi, Gaby Kamanzi, Rata Jah Naychah, James na Daniella, Gisubizo Ministries, MD, Dorcas & Vestine, Chorale Christus Regnat, Gisele Precious, True Promises Ministries, Aimee Frank Nitezeho na Aneth Murava.
Abahanzi batangiye gukangurira abakunzi babo kubaha inkunga yo gushyira mu ngiro imishinga yabo, binyuze mu bitaramo binyura kuri Televiziyo y’u Rwanda.
Buri wese wifuza gushyigikira umuhanzi akunda muri 15 bamaze gutangazwa, arasabwa kujya muri telefone ye umurongo yaba akoresha wose, agakanda *544*300*nimero y’umuhanzi ashyigikiye hanyuma agashyiraho # cyangwa .
Nta giciro cyashyizweho, buri wese yitanga uko yifite mu rwego rwo gushyigikira umuhanzi akunda.
Britney Spears agiye guhagarika umuziki burundu.
Yabitangaje mu ibaruwa yabonywe bwa mbere n’ikinyamakuru Deadline aho yanditse agaragaza ko atakomeza kuba umujyanama [manager] w’uyu muhanzikazi kandi ateganya kuva mu muziki mu minsi iri imbere.
Ati “Hari hashize umwaka n’igice kuva ubwo Britney nanjye twavuganaga akambwira ko ashaka gufata ikiruhuko. Uyu munsi namenye ko Britney ateganya kureka umuziki burundu mu buryo bweruye. Nari nahawe akazi ku busabe bwe ngomba kumufasha mu by’umuziki ndetse no kumushyigikira mu rugendo muri muzika.”
Yakomeje avuga ko atakomeza kumubera umujyanama kandi yararetse umuziki, ati “Ndetse nka manager we mu muziki, nizera ko biri mu nyungu ze kuba nareka inshingano zanjye kuko zitagikenewe. Mwakire iyi baruwa nko kwegura kwanjye ku mugaragaro.”
Iyi baruwa yanayigeneye abarimo se w’uyu muhanzikazi, Jamie Spears, uri mu bakurikirana imitungo ye n’umunyamategeko w’uyu muhanzikazi Jodi Montgomery.
Rudolph ntiyigeze agaragara mu bacunga ibintu byose bya Britney birimo no kumenya ubuzima bwe bwa buri munsi uko yitwara [Conservatorship], ibintu uyu muhanzikazi aheruka kuvuga mu rukiko ko atagikeneye ndetse akanavuga ko abifata nko kumuhohotera, ahubwo yari umujyanama mu by’umuziki gusa.
Rudolph yakoranye na Spears guhera mu 1995 ndetse anamufasha mu muziki ku buryo yabaye icyamamare kurusha uko bahuye ameze. Uyu mugabo yanafashije abandi bahanzi barimo itsinda rya Aerosmith, Miley Cyrus, Justin Timberlake, Backstreet Boys, 98 Degrees, O-Town, will.i.am, Toni Braxton, Nicole Scherzinger, Swizz Beatz na Kim Petras.
Muri Gicurasi 2019, Britney Spears, yahagaritse kongera kuririmbira ku rubyiniro mu bitaramo ndetse icyo gihe hari amakuru yavugaga ko bishobora kuba bitazongera kubaho ukundi.
Yari afite ibitaramo muri Gashyantare ariko ntiyabyitabira kubera impamvu yavuze ko zirimo n’iz’uburwayi.
Hagati ya 2007 na 2008, Britney Spears yafashwe n’uburwayi bwo kwigunga no guhuzagurika mu bwonko bwatumye se aba umwe mu bakurikirana ubuzima bwe bwa buri munsi, akanamufasha gucunga umutungo we.
Amaze iminsi mu manza aburana na we ku bijyanye no kongera gusubirana uburenganzira ku gucunga imitungo ye. Sosiyete ya Bessemer Trust yari isanzwe ireberera inyungu mu bijyanye n’imitungo uyu mukobwa ifatanyije na se iheruka gusohora itangazo igaragaza ko itagishaka kumukurikiranira imitungo ndetse umucamanza wa Los Angeles ahita abibemerera.
Britney Spears afite imyaka 39, ni umwe mu bahanzi b’ibihangange ku Isi mu njyana ya Pop.
Ubuhamya bw’ababanye na Mukeshabatware uheruka kwitaba Imana.
Ni mu muhango wo gusezera uyu musaza wabaye kuri uyu wa Kabiri tariki 6 Nyakanga mu rugo iwe ku Gisozi ahari hateraniye abantu bake barimo bamwe mu bo basenganaga n’abandi bakinanye amakinamico.
Mu buhamya bwinshi bwatanzwe, benshi bagaragaje ko Mukeshabatware yari umuntu ugira umutima wo gufasha, agakunda Imana n’abantu kandi akitanga cyane mu byo akora.
Pasiteri Hirali wabanye nawe cyane, yavuze ku rugendo rwo gukizwa rwe anakomoza ku kuba we n’umugore we baraviriye mu mubiri ku itariki imwe.
Ati “Nk’umuntu wamusuye atarakizwa. Bari batuye ku Muhima hariya imbere y’ibagiro. Dusengerayo. Twamenyanye bivuye kuri madamu nawe witabye Imana kuri 30 Ugushyingo 2007. Iyo tariki ni imwe bagiye bitabiraho Imana byatumye njya musura, ariko byasabaga kwitonda iyo hazagamo ijambo ry’Imana.”
Yakomeje avuga ko kugira ngo akizwe byafashe igihe kinini cyane ko yari umuntu utarapfaga kwemera ikintu, ahubwo buri cyose yabanzaga kukibazaho ibibazo byinshi.
Ati “Kumuganiriza byasabaga ubwenge bwinshi. Akantu kose akabaza. Byansabaga urugendo rurerure. Nyuma twaje guhuza tukajya tuganira ijambo ry’Imana.”
“Naje kwiyiriza iminsi itatu musengera, nsengera madamu waje kwitaba Imana ndetse no gusengera itorero. Numvise ijwi rimbwira ko azabona ijuru. Hari umwana witwa Lambert yari arwaye ahiga umuhigo ko nakira azakorera Imana, abonye bibaye ahita ayiyegurira.”
Nsanzurwimo Anastase wasenganye na Mukeshabatware yavuze ko yabatijwe ku wa 19 Ukuboza mu 1998, mu myaka 23 yamaze akijijwe akagaragaza urukundo mu murimo w’Imana no mu bantu.
Ati “Amaze gukizwa yashyigikiye agakiza. Yakundaga gusenga n’amateraniro cyane cyane aya nibature adashoborwa na benshi. Byamuviriyemo umusaruro kuko yagize iherezo ryiza. Icya kabiri ni ukugaragariza Imana urukundo. Yari afite indangagaciro yo gukunda abantu bose. Akabakunda, akabashyigikira […] yagize iherezo ryiza.”
Umukobwa wa Mukeshabatware witwa Bonne Marie Ntakwasa yavuze ko se yagiraga umuhate cyane mu kazi ndetse bigatuma agenda ahabwa amashimwe atandukanye kubera ubwitange bwe.
Yavuze ko ibyo se asize ari indorerwamo we n’abandi benshi bazajya bamureberamo.
Ati “Ibikorwa yakoze n’indorerwamo twese twamureberaho. Yari umukirisito ukunda umurimo w’Imana akanakunda kuririmba cyane no gucuranga ndetse n’ubwo nta korali yabayemo yagiye atera inkunga abaririmbyi benshi.”
“We n’umufasha we baranzwe no gukunda Imana no kwitangira umurimo w’Imana. Yarangwaga no kutagira uburyarya ndetse n’urukundo rwinshi. Tuzamwibukira ku gukunda imfubyi n’abapfakazi agafasha abatishoboye abarihira amashuri ndetse akanabishyura ubwisungane mu kwivuza.”
Perezida wa Korali Rehoboth yagiye aba hafi yavuze ko ashima Imana ko uyu musaza yamuhaye iherezo ryiza.
Murizaboro Marie Antoinette bakoranye akina ikinamico yavuze ko bigoye kubona icyo yavuga kuri Mukeshabatware kubera ibigwi bye gusa yemeza ko abo bakoranye yababereye inkingi ikomeye.
Ati “Twe ababanye nawe tugatangirana nawe mu Indamutsa no muri Musekeweya yatubereye inkingi ikomeye, tuzajya tumwibukira kuri byinshi.”
“Yari afite urukundo mu murimo no kuri twebwe. Ikintu tuzahora tumwibukiraho ni ukwitanga. Yabaga anafite intege nke ntabigaragaze. Ndahamya ko mu ijuru bamwakiriye.”
Mukeshabatware yitabye Imana ku wa 30 Kamena 2021, aguye mu bitaro byitiwe Umwami Faisal.
Uyu mugabo wari mu bazwi cyane mu myidagaduro yo mu Rwanda yamenyekanye nka Mbirikanyi, Rutaganira muri ‘Musekeweya’ n’andi mazina mu makinamico atandukanye yagiye akina ndetse agakundwa bihambaye n’abatari bake.
Kuri uyu wa Kabiri tariki 6 Nyakanga 2021 nibwo habaye umuhango wo guherekeza mu cyubahiro Mukeshabatware.
Umuhango wo guherekeza mu cyubahiro Mukeshabatware, watangiriye kwa muganga ubwo abo mu muryango we bajyaga gufata umurambo mu bitaro byitiriwe Umwami Faisal.
Nyuma yo kugeza umurambo wa Nyakwigendera mu rugo aho yari atuye ku Gisozi mu Karere ka Gasabo, abantu bake nibo bemerewe kwinjira iwe, cyane ko ingamba zo gukumira icyorezo cya COVID-19 zitemerera abantu benshi guhurira ahantu hamwe.
Umuryango wa Nyakwigendera wabanje gufata umwanya muto wo kumusezera mu cyubahiro, mbere y’uko inshuti n’abandi batumiwe muri uyu muhango bamusezeraga bwa nyuma.
Mukeshabatware yitabye Imana ku wa 30 Kamena 2021, aguye mu bitaro byitiwe Umwami Faisal.
Uyu mugabo wari mu bazwi cyane mu myidagaduro yo mu Rwanda yamenyekanye nka Mbirikanyi, Rusisibiranya n’andi mazina mu makinamico atandukanye yagiye akina ndetse agakundwa bihambaye n’abatari bake.
Mukeshabatware yavukiye i Nyaruguru mu 1950 ku ngoma y’Umwami Rudahigwa. Yasoje amashuri abanza mu 1965 atsinze ikizamini ahabwa amahirwe yo kujya kwiga muri St André.
Akirangiza Icyiciro rusange cy’amashuri yisumbuye yabaye umwarimu mu karere k’iwabo icyakora ntiyahamara igihe kuko mu 1970 yahise yinjira mu gisirikare.
Yigeze kubwira IGIHE ati “Nyuma y’uko Inyenzi ziteye muri Nshiri bahise batujyana mu gisirikare ku ngufu njya muri ESO (Ecole des Sous Officiers) kwiga, sinahatinze kuko namazemo amezi atatu nkora ikizamini cyo kwandika mu binyamakuru mba ndagitsinze mpita njya mu Bubiligi.”
Mukeshabatware avuga ko mu Bubiligi yahamaze umwaka umwe n’amezi atandatu. Ati “Mvuyeyo ndi mu batangije icapiro rya gisirikare.”
Mu icapiro rya gisirikare yahakoraga yarahawe ipeti rya Kaporali. Mukeshabatware avuga ko mu 1973 ari umwe mu bacapye amafoto y’uwari Perezida Habyarimana ubwo yari amaze guhirika ubutegetsi bwa Kayibanda.
Igisirikare Mukeshabatware yagikoreye imyaka umunani aza kukivamo agaye umushahara muto bahabwaga icyo gihe.
Yahawe akazi kenshi iwabo ariko kuko yari akeneye akaruhuko agenda akanga, icyakora abo biganye mu Bubiligi bakoraga mu icapiro rya ORINFOR mu 1979 basabye ubuyobozi ko bwamutumaho akaza kubafasha.
Yatangiye mu icapiro rya ORINFOR mu 1980. Mu 1982 Mukeshabatware yinjiye mu itsinda ryakinaga amakinamico ya ORINFOR ryaje guhabwa izina rya Indamutsa.
CNN yatangaje ko aba bombi barushinze ku wa Gatandatu w’icyumweru gishize nyuma yaho mu Ukwakira 2020 bari bemeranyije kubana akaramata.
Gwen Stefani yanditse kuri Instagram agaragaza ko yashimishijwe no kuba yarushinze. Ati “Tariki 3 Nyakanga 2021 inzozi zabaye impamo.”
Blake Shelton na Gwen Stefani, bahuriye mu ifatwa ry’amashusho ya ‘The Voice’ mu 2015. Bakoranye indirimbo zitandukanye zirimo “Go Ahead and Break My Heart”, “If I’m Honest” na “You Make It Feel Like Christmas”.
Banatwaye igihembo bari kumwe cya CMT Music Award babikesheje indirimbo “Nobody But You” bahuriyemo.
Gwen Stefani afite abana batatu barimo Kingston Rossdale, Zuma Nesta Rock Rossdale na Apollo Bowie Flynn Rossdale.
Shelton yatandukanye n’umugore we Miranda Lambert mu 2015 ndetse ni ubwa gatatu arushinze mu gihe umugore we ari ubwa kabiri. Gwen Stefani afite imyaka 51 mu gihe Blake Shelton ari 45.
Urujijo ku bukwe bwa Ykee Benda n’umuhanzikazi Lydia Jazmine.
Mu Cyumweru gishize nibwo iyi nkuru yatangiye kuvugwa cyane nyuma y’uko aba bahanzi bashyize hanze amafoto agaragaza Lydia Jazmine yagiye kwerekana iwabo Ykee Benda.
Ni igikorwa cyasamiwe hejuru n’itangazamakuru ryo muri Uganda bamwe bahamya ko aba bahanzi bakoze ubukwe, mu gihe ku rundi ruhande hari abavuga ko ari ugushaka gusasira indirimbo baba bateganya gusohora mu minsi iri imbere.
Mu gihe bari bakibaza kuri ibi bibazo, aba bahanzi bongeye kuzamura impaka ku mbuga nkoranyambaga no mu itangazamakuru ryo muri Uganda ubwo basohoraga amafoto y’imihango yo gusaba no gukwa.
Icyakora nubwo hari abahamya ko aba bahanzi baba barakoze ubukwe, ku rundi ruhande hari abahamya ko ari umupango wabo wo gushaka kumenyekanisha indirimbo izasohoka mu minsi iri imbere.
Byinshi mu binyamakuru bihakana amakuru yo gukundana kw’aba bahanzi, bishingira ku kuba atari abantu basanzwe ari inshuti.
Ykee Benda na Lydia Jazmine basanzwe ari abahanzi bakomeye muri Uganda, ariko bose bahurije ku kuba ababyeyi babo bafite inkomoko mu Rwanda, byanatumye ubwo bifotozaga amafoto yo gusaba no gukwa bari bakenyeye Kinyarwanda.
Lion Gaga yashyize hanze amashusho ya ‘Intare’ yanditse akomoye ku bwitange bw’Inkotanyi
Ku wa 4 Nyakanga u Rwanda rwizihiza umunsi wo Kwibohora, aho hongera kwibukwa no guha icyubahiro abitanze bose kugira ngo igihugu Jenoside yakorewe Abatutsi mu 1994 ihagarikwe.
Ibikorwa byakoze na FPR Inkotanyi yagize uruhare rukomeye mu kubohora igihugu byagiye bikora benshi ku mutima ndetse bigatuma abahanzi bamwe bahanga bazirahira.
Lion Gaga ari muri abo ndetse afite iyo yise ‘Intare’. Yabwiye IGIHE ko ubutumwa yayikoze ashaka gushimira ‘Inkotanyi’ no kwerekana ubwitange bwazo.
Ati “ Nayikoze nshaka kwerekana ko ubutwari bw’ababohoye igihugu batweretse bwatubereye umurage.”
Avuga ko akenshi iyo agiye hanze y’u Rwanda abona ko igihugu cy’u Rwanda kimaze kwiyubaka no kugera ku rundi rwego ugereranyije n’ahandi yagiye agera.
Muri iyi ndirimbo ya Gaga hari aho aririmba ati “Turi Intare duhagaze bwuma, turi Intare turi intavogerwa turakomeye. Twe turi ruti, turi rutikura, turakomeye […]”
Lion Gaga yakoze indirimbo zitandukanye zirimo ‘Rekura amazi’, ‘Uhoraho’, ‘Ba intwari’ n’izindi nyinshi.
Lion Gaga ubusanzwe witwa Gaga Jean Bosco afite izindi ndirimbo zikoze mu njyana ya Reggae ndetse afite album yuzuye. Uyu musore w’imyaka 33, yatangiye umuziki mu 2012. Mu buryo bw’amajwi iyi ndirimbo ye nshya yakozwe na Bob Pro muri The Sounds naho amashusho yakozwe na Eliel Sando.
Muri aya mashusho yakoresheje imyenda ya mukotanyi nk’imyenda yibutsa ishusho y’inkotanyi zihagarika Jenoside.
Ni umwana bareranywe! Ndanda yambitse impeta umukobwa bagiye kurushinga.
Nizeyimana wirinze gutangaza amazina y’umukobwa bitegura kurushinga, aganira na IGIHE yahamije ko ari umwe mu bo babyirukanye.
Ati “Ni umwe mu rungano twabyirukanye ku Gisozi aho nakuriye, twakundanye kuva cyera ahubwo ni kumwe igihe kiba kitaragera ngo usobanukirwe uwawe.”
Bitewe n’ingamba zikomeye zo kwirinda Covid-19 u Rwanda rurimo, Nizeyimana yavuze ko atahita avuga gahunda ihamye y’ubukwe bwe.
Nizeyimana Alphonse Ndanda uherutse gusezera umupira yabaye umunyezamu wakinnye mu makipe akomeye nka Rayon Sports, Mukura VS, AS Kigali n’izindi.
Mu minsi ishize nibwo hatangiye kwamamazwa film ‘Intandaro y’Ikibi’ yakinnyemo, icyakora avuga ko atari ibintu agiye kugira umwuga ahubwo yayikinnyemo ashyigikira inshuti ye.
Britney Spears mu ntambara ikomeye imuganisha ku kwigenga.
Aheruka kubwira urukiko byinshi bijyanye n’ihohoterwa yakorewe ndetse anatunga agatoki se James ‘Jamie’ Parnell Spears ufite uburenganzira bwo kumugenzurira imitungo no kumukurikirana mu muziki ko yagiye amufata nabi, bigatuma ahura n’ihungabana.
The New Yorker yatangaje ko nyina w’uyu muhanzikazi witwa Lynne Spears, kubera ibibazo umukobwa we yagiye anyuramo yagiye agira ibyiyumviro bitandukanye.
Ati “Nagiye ngira ibyiyumviro bivanze kuri buri kimwe. Ntabwo nzi icyo gutekereza. Ni umubabaro mwinshi n’impungenge nyinshi.”
Yanavuze ko umukobwa we mbere ho umunsi umwe ngo yumvikane mu rukiko atanga ubuhamya, yabanje guhamagara Polisi akishinganisha avuga ko akorerwa ihohoterwa mu kumugenzurira imitungo n’ibindi bijyanye n’ubuzima bwe.
Se wa Britney aheruka guhakana ibyo umukobwa amushinja birimo no kuba yaranze ko abyarana n’umusore bakundana.
Nyamara mu minsi ishize sosiyete ya Bessemer Trust yari isanzwe ireberera inyungu mu bijyanye n’imitungo uyu mukobwa ifatanyije na se iheruka gusohora itangazo igaragaza ko itagishaka kumukurikiranira imitungo ndetse umucamanza wa Los Angeles ahita abibemerera.
Mu nyandiko People yabonye yandikiye urukiko, iyi sosiyete yavuze ko nyuma y’ubuhamya bwa Britney yahisemo kuba ivuye mu bamureberera inyungu.
Muri Mata uyu mwaka Britney yari yasabye ko yazaburanira mu ruhame ndetse ku wa 23 Kamena biza kuba aho yatanze ubuhamya bwababaje benshi bakavuga ko akwiriye guhabwa ubwigenge.
Nyuma yaho iyi sosiyete ikuyemo akayo, se wa Britney niwe usigaye areberera inyungu umukobwa we ariko bitegerejwe ko hari icyo urukiko ruzanzura mu gihe kiri imbere.
Kuva Britney yatanga ubuhamya bwe mu rukiko, abantu batandukanye barimo ibyamamare bagaragaje ko ibyo yakorewe bidakwiriye cyane cyane ubwo yavugaga ko se amugenzura kugeza aho yamubujije kubyarana n’umukunzi we.
Nka Justin Timberlake yaranditse ati “Nyuma y’ibintu byose twabonye tugomba gushyigikira Britney kuri iyi nshuro. Twirengagije ahahise hacu ibyiza cyangwa se ibibi ndetse tukirengagiza uko igihe gishize kingana. Ibiri kumubaho ntabwo bikwiye. Nta mugore ukwiriye kubuzwa uburenganzira ku mubiri we. Nta muntu ukwiriye kubuzwa uburenganzira kugeza aho yaka uburenganzira kuri buri kintu yakoreye cyane.”
Abandi barimo Mariah Carey, Rose McGowan, Missy Elliott, Meghan McCain, Brandy, Khloé Kardashian, Halsey n’abandi benshi bagaragaje ko Britney Spears akwiriye kwigenga.
Britney byatangiye agenzurwa na se by’igihe gito nyuma yo kugaragaza ko yaba yaragize ibibazo byo mu mutwe mu 2007.
Kuva mu 2008 kugeza mu 2019 se niwe wakurikiranaga ibikorwa bye byose birimo gufata imyanzuro itandukanye mu buzima, gusurwa no gusura, ibijyanye n’amasezerano ashobora gukora n’ibindi.
Muri Nzeri 2019 yasimbuwe by’agateganyo na Jodi Montgomery kubera ibibazo by’ubuzima ariko muri Mutarama 2020 James "Jamie" Parnell Spears arongera asubirana umwanya we. Ubusanzwe se wa Britney yafatanyaga na sosiyete ya Bessemer Trust mu kumureberera inyungu none yakuyemo akayo.
Don Cheadle yarushinze na Bridgid Coulter nyuma y’imyaka 28 bakundana.
Cheadle w’imyaka 56 mu kiganiro aheruka kugirana na “The Ellen DeGeneres Show” yabwiye Wanda Sykes wari ukiyoboye ko we na Bridgid Coulter ufite imyaka 52 bari bamaze igihe kinini bakundana, bafashe icyemezo cyo kurushinga.
Sykes yavuze ko Cheadle ko yamubwiye ko yarushinze umwaka ushize agatungurwa. Ati “Waranyandikiye mu ntangiro z’umwaka umbwira ko warushinze. Naravugaga nti igihe cy’icyorezo gitumye Don na Bridgid barushinga.”
Cheadle mu kumusubiza yagize ati “Yego. Ndabumva cyane ko twari tumaranye imyaka 28 dukundana mbere yo kurushinga. Ntabwo nakurenganya.”
Aba bombi bakundanye guhera mu 1992. Bafitanye abana babiri b’abakobwa barimo uwitwa Ayana ndetse na Imani.
Don Cheadle ni umwe mu bakomeye muri sinema ya Hollywood. Yamamaye muri filime zitandukanye zirimo Hamburger Hill , Colors, Blue Dress , Captain America: Civil War, Avengers: Infinity War , Captain Marvel n’izindi nyinshi.
By’umwihariko bamwe mu banyarwanda bamumenye ubwo yakinaga muri filime ‘Hotel Rwanda’ irata ubutwari mpimbano bwa Paul Rusesabagina.
Mico The Best yambitse impeta umukunzi we; Reba amafoto y’uburanga bwe.
Ku mugoroba wo kuri Cyumweru tariki 4 Nyakanga 2021 nibwo uyu muhango wabaye mu ibanga rikomeye, nta inshuti z’uyu muhanzi zari zihari kuko imihuro y’abantu benshi ibujijwe muri iki gihe.
Amakuru IGIHE ifite ni uko aba bombi bemeranyije kurushinga nyuma y’iminsi mike uyu mukobwa yerekanye Mico The Best iwabo, umuhango nawo wagizwe ibanga.
Uyu mukobwa bagiye kubana, twamenye ko yitwa Clarisse. Ntabwo azwi cyane mu myidagaduro yo mu Rwanda gusa yigeze kujya amurika imideli nubwo byamaze igihe gito.
Yanagaragaye mu gace gato ka filime ya Bad Rama yitwa ‘Cowboy’.
Bivugwa ko bombi batamaranye igihe kinini, inshuti zabo zivuga ko nta mwaka ushize bakundana.
Reba filime ya Bad Rama uyu mukobwa agaragaramo.
Bashimye ibyagezweho biyemeza kubisigasira: Ubutumwa bw’ibyamamare ku munsi wo #Kwibohora27.
Kuri iyi nshuro u Rwanda rwizihiza uyu munsi ku nshuro ya 27 Abanyarwanda mu nzego zitandukanye bishimira ibyiza igihugu cyagezeho nyuma ya Jenoside yakorewe Abatutsi mu 1994.
Uyu munsi abantu batandukanye bagaragaza imbamutima zabo, bamwe mu byamamare baganiriye na IGIHE bagaragaje ko bishimiye aho u Rwanda rugeze kandi biteguye gukomeza kurwubaka.
Mu butumwa bwabo bikije ku gushima ingabo zitangiye kubohora igihugu no kugiteza imbere.
Nyampinga w’Umurage 2021, Ishimwe Sonia, yifurije Abanyarwanda umunsi mwiza wo Kwibohora abibutsa ko bakwiye guharanira kwiyubaka.
Ati “Imyaka 27 irashize u Rwanda rubohowe. Turazirikana umunsi twaharuriwe inzira nshya ubwo Jenoside yakorewe Abatutsi yahagarikwaga. Abatubohoye bari bazi neza ko kwibohora ariryo pfundo ry’ibyishimo, natwe biduha inshingano zo gukomeza gukora.”
Umuhanzi akaba n’umwanditsi w’indirimbo, Semivumbi Daniel [Danny Vumbi], yavuze ko ukwibohora nyakuri Abanyarwanda bakwiriye ari ukugena inzira nziza abato bazanyuramo.
Ati “Ubutumwa nagenera Abanyarwanda ni uko kwibohora by’ukuri ari ugutegura inzira abato bazanyuramo mu bihe bizaza hagamijwe kudasubira inyuma ku ntambwe imaze guterwa. Twese duharanire uburenganzira bukwiriye umunyagihugu mu gihugu cye duteza imbere u Rwanda rwacu.”
Umukinnyi wa Filime, Niyitegeka Gratien uzwi nka Seburikoko, yasabye Abanyarwanda gufatanyiriza hamwe mu guhangana n’icyorezo cya Covid-19 cyugarije Isi n’u Rwanda.
Ati “Mu gihe twizihiza Umunsi wo Kwibohora ku nshuro ya 27 ni ingenzi kuzirikana ko igihugu cyugarijwe n’icyorezo cya Covid-19.”
“Turwane urugamba rwo kurengera ubuzima bwacu n’ubw’abandi. Dukurikize, tunakangurira abandi kubahiriza ingamba zo kurwanya Covid-19. Niryo shimwe rikwiye guhabwa Intwari zarwaniye igihugu muri iki gihe.”
Urubyiruko rwasabwe kudakerensa amahirwe rwahawe
Nyampinga w’u Rwanda mu 2009, Bahati Grace, yasabye urubyiruko aho ruri ku Isi hose guharanira icyateza imbere igihugu cyabo.
Yagize ati “Ndifuriza buri Munyarwanda wese umunsi mwiza wo Kwibohora ku nshuro ya 27.”
“Ndakangurira buri wese aho ari hose ku Isi, cyane cyane urubyiruko dore ko ari rwo mbaraga z’igihugu, kwirinda icyadusubiza inyuma icyo ari cyo cyose. Duharanire kubaho neza twirinda gushyira imbere inyungu zacu, ahubwo dushaka icyateza imbere igihugu cyatwibarutse.”
Umuraperi Abayizera Grace wamamaye nka Young Grace, yashimiye Inkotanyi ubutwari zagize bwo kubohora u Rwanda, asaba urubyiruko kurinda ibyagezweho.
Ati “Turashimira Ingabo z’Igihugu ku butwari n’ubwitange zagize mu rugamba rwo kubohora u Rwanda n’Abanyarwanda. Ndasaba urubyiruko gusigasira ibyagezweho no guharanira gukomeza kwigira.”
Ikinyarwanda cyasabiwe umwihariko ku Banyarwanda baba hanze
Umuhanzikazi Teta Diana yifurije Abanyarwanda umunsi mwiza wo kwibohora ndetse asaba abatazi ikinyarwanda kucyiga kuko ari ikirango cyabo.
Ati “Ndifuriza Abanyarwanda aho bari hose Umunsi mwiza wo Kwibohora. Dufite igihugu cyiza, giteye ishema kurata no mu mahanga.”
Yakomeje avuga ko “abatazi Ikinyarwanda bacyige, ni wo musingi w’ibindi byinshi twifuza kubaka imbere.”
Umukinnyi wa Filime, Uwihoreye Jean Bosco Moustapha [Ndimbati], yagarutse ku butwari bwaranze Inkotanyi ndetse asaba Abanyarwanda kurinda ibyagezweho.
Ati “Kwibohora ni umunsi ukomeye cyane kuko hari ababohoye igihugu ku bw’ubwitange! Buri Munyarwanda akwiye kubiha agaciro, akumva ko ari ikintu gikomeye.”
“Abanyarwanda bareke dusigasire ibyagezweho kugira ngo Kwibohora kwacu kutazasubira inyuma. Dukwiye kubiraga abana n’abuzukuru bacu kugira ngo bazature mu gihugu cyiza.”
Umukinnyi wa Filime, Mugisha Clapton, wamamaye nka Kibonge yasabye Abanyarwanda gukomeza kurinda no gusigasira ibyagezweho.
Ati “Ndasaba Abanyarwanda gukomeza gukunda igihugu, kugikorera no kukirwanira ishyaka kuko cyaduhaye ijambo.Twaribohoye. Hanyuma natwe dusigasire ibyagezweho dukomeza gukorera u Rwanda rwacu.”
Umuhanzi Emmy ukorera umuziki we muri Leta Zunze Ubumwe za Amerika, yibukije Abanyarwanda ko kwibohora ari igihe cyiza cyo gusubiza amaso inyuma no gukomeza iterambere.
Yagize ati “Kwibohora ni igihe cyiza cyo gusubiza amaso inyuma tukibuka aho igihugu cyavuye naho kigeze ubu, kugira ngo bidutere imbaraga zo kwiyubaka no kubaka ejo hacu hazaza heza.”
Bagaragaje ko “umugore” ari uw’agaciro mu iterambere ry’igihugu
Umuhanzikazi Uwayezu Ariel uzwi nka Ariel Wayz, yavuze ko anyuzwe n’uburyo u Rwanda rwiyubatse cyane rugaha ijambo umugore.
Yagize ati “Kwibohora27 kuri njye bisobanuye kwibuka ibitambo byose byatanze ngo igihugu cyacu kibe kiri aho kiri ubu, ibi bintera umurava wo kugira umusanzu ntanga mu kubaka ejo hazaza h’igihugu cyanjye.”
“Nk’umukobwa ukiri muto ni iby’agaciro gakomeye kuba mu gihugu aho umugore yahawe ijambo, nishimiye kuba mu gihugu aho abaturage bafite uburenganzira bungana. Nshimishijwe no kuba mu Rwanda rwibohoye.”
Nyampinga w’u Rwanda wa 2016, Mutesi Jolly, yatanze u Rwanda imyato asaba urubyiruko kurinda ibyo igihugu kimaze kugeraho.
Ati “U Rwanda rurishimira ibyiza rwagezeho, igihugu gitekanye muri Afurika, igihugu gifite umwanya wa kabiri mu biri ku isonga muri Afurika, kiri ku mwanya wa kabiri mu koroshya ishoramari muri Afurika, kiri ku mwanya wa cyenda mu guha ijambo umugore.”
“Igihugu kiri mu bifite ubuyobozi bwiza ku Isi, igihugu cya karindwi ku Isi mu gucunga umutekano wo kuri internet muri Afurika, igihugu cyiza cyiyubatse kandi gikataje mu iterambere.”
Yakomeje asaba urubyiruko kurinda ibyagezweho no gutanga umusanzu warwo mu iterambere ry’u Rwanda.
Rita Kagaju yasohoye album ye ya mbere yahurijemo abahanzi bakomeye.
Iyi album uyu mukobwa yayise ‘Sweet Thunder’ igizwe n’indirimbo 18. Izi ndirimbo zirimo iyitwa ‘Intro’, ‘Mean It’, ‘Have’ , ‘Always’ yahuriyemo na Jali, ‘Ndeka’, ‘Loving’ yakoranye na Mazimpaka Prime, ‘Good Times’ yakoranye na Andy Bumuntu & Kevin Skaa, ‘X’ na ‘Ok’ yakoranye na Kivumbi King, ‘Hey’, ‘Done and Through’ yakoranye na Angel Mutoni na ‘Try’ ye na B-Threy.
Hari kandi ‘Better’ yakoranye na Kenny Sol, ‘Ne T’inquiète Pas’ , ‘Close’, ‘Grateful’ yakoranye na Jumper Keellu, ‘I’ll Be Here’ ndetse na ‘You’ ye na Mike Kayihura basubiyemo mu buryo bwa Acoustic.
Izi ndirimbo ziri kuboneka ubu ku mbuga zicururizwaho nka Spotify, iTunes, YouTube n’izindi.
Rita Kagaju yabwiye IGIHE ko iyi album yahisemo kuyita ‘Sweet thunder’ ashaka kugaragaza ishusho ye nk’umuhanzikazi ariko ashaka no kugaraga inkuru 16 ziyiriho. Avuga ko ari itangiriro z’ibyo yifuzaga.
Ati “Iyi album ni itangiriro ry’ibyo nifuza gukora mu muziki munyarwanda. Ni intambwe yanjye ya mbere kandi nashakaga gukora umuziki utandukanye n’usanzwe uzwi mu Rwanda. Indirimbo zose ziriho zirihariye. Ndabararikira Kumva imvange y’Ikinyarwanda n’izindi nganzo mvamahanga kuko ni kimwe mu bintu nagerageje gukora kuri Iyi album.”
Yavuze ko amasomo yagiyemo muri Amerika umwaka ushize atazabangamira ibikorwa bye bya muzika. Ateganya kugaruka mu Rwanda mu mpera z’uyu mwaka.
Indirimbo zirimo ‘No offense’, ‘Send flowers’, ‘Gukunda’, na ‘Jamaa’ zamenyekanye cyane z’uyu mukobwa ntabwo ziri kuri iyi album, kuko igizwe n’izindi nshya.
Ange Rita Kagaju afite ubuhanga mu kuririmba n’umwihariko wo kuba abasha kubijyanisha no kucuranga gitari, bidasanzwe ku bakobwa benshi mu Rwanda.
Ni umukobwa w’imyaka 21 , uvuka mu Karere ka Rwamagana mu Ntara y’Iburasirazuba. Avuka mu bana icyenda akaba ari uwa karindwi.
Yatangiye kuririmba mu 2015 yiga mu wa Gatatu w’amashuri yisumbuye. Yasoje amashuri yisumbuye mu 2018 mu ishami ry’Imibare, Ubugenge n’Ubumenyi bw’Isi mu ishuri rya Rwamagana Lutheran School.
Ushaka kumva indirimbo ziri kuri iyi album wakanda hano: 
Mu myambaro y’amabara ya gisirikare, abarimo ibyamamare basuye ahatangirijwe urugamba rwo kubohora u Rwanda.
Mu rwego rwo guhugura Abanyarwanda by’umwihariko urubyiruko, ku mateka yaranze urugamba rwo kubohora u Rwanda, Sosiyete itembereza ba Mukerarugendo, ‘MB Simba Safaris Rwanda LTD’, yateguye urugendoshuri rwibanze kuri aya mateka.
Ni urugendo rwitabiriwe n’abantu batandukanye biganjemo abafite amazina akomeye mu myidagaduro y’u Rwanda.
Bamwe mu bazwi bifatanyije n’urundi rubyiruko muri uru rugendo harimo; Muyoboke Alex, David Bayingana, Ntalindwa Diogene benshi bazi nka Atome, Kirenga Saphina uzwi muri sinema nyarwanda, Umuhanzi Cyusa Ibrahim n’abandi batandukanye.
Mu gutangira uru rugendo, abarwitabiriye wabonaga bagaragaza amatsiko adasanzwe yo kumenya uko urugamba rwo kubohora igihugu rwatangiye, icyakora rwagiye kurangira buri wese afite amatsiko y’igice cya kabiri cyarwo kizaba mu Ukwakira 2021.
Iby’uru rugendo ntabwo byari ibintu byoroshye bitewe n’ibihe Igihugu kirimo byo kwirinda ikwirakwira rya Covid-19.
Muyoboke Alex uri mu bateguye uru rugendo, yabwiye IGIHE ko bafite ibyishimo by’uko ibyo batekereje byagezweho, anashimira buri rwego rwababaye hafi.
Ati “Si ibintu byari byoroshye ariko turashimira inzego zose zagize uruhare mu kugira ngo iki gikorwa gikunde. Uyu munsi twasuye igice cya mbere cy’Urugamba rwo kwibohora, ubutaha tuzagenda twihugura no ku bindi bice.”
Igice cya mbere cy’ahabereye urugamba rwo kubohora Igihugu, uru rubyiruko rwasuye ni ku mupaka wa Kagitumba utandukanya u Rwanda na Uganda.
Muri aka gace hagaragara amateka y’uburyo Ingabo za RPA zatangije urugamba rwo kubohora Igihugu ariko zikagorwa cyane no kubura abari abayobozi babo ba mbere kubera imiterere y’aho hantu.
Igihe ingabo za RPA zageraga i Kagitumba tariki ya 1 Ukwakira 1990, Maj. Gen. Fred Rwigema wari uyoboye urugamba, yasobanuye mu magambo make impamvu yarwo, avuga ko mu mateka y’u Rwanda ubuyobozi bubi ari bwo bwazanye amacakubiri n’ibindi bibazo byose byayogoje igihugu, kandi ko nta wundi wabibohora Abanyarwanda, uretse Abanyarwanda bakunda igihugu.
Iki gihe yasabye abarwanyi bari umwe kwiyambura inyenyeri za gisirikare bari bavanye muri Uganda bazita mu mazi, abizeza ko izo bazakorera muri urwo rugamba arizo zizaba ari izabo.
Yahise atanga amabwiriza y’uburyo urugamba rugiye kugenda ubundi aha amahirwe uwumva atiteguye ko yakwisubirira muri Uganda.
Nyuma y’umunsi umwe urugamba rutangiye, ku wa 2 Ukwakira 1990 Maj. Gen. Rwigema yahise agwa ku rugamba i Kagitumba ho mu Karere ka Nyagatare arashwe n’imodoka yari itwaye ingabo za Leta zasakiranye n’iza RPA.
Nyuma y’urupfu rwa Rwigema, Maj Gen Paul Kagame yahise ava muri Leta Zunze Ubumwe z’Amerika (USA) aho yari yaragiye kwiga, maze akomeza kuyobora urugamba rwo kubohora u Rwanda.
Aka gace uru rubyiruko rwasuye kabitse kandi amateka y’abandi basirikare bari bakomeye muri RPA batahiriwe n’iminsi ya mbere y’urugamba barimo Major Peter Bayingana na Major Chris Bunyenyezi.
Nyuma yo gucengerwa n’amateka y’Igihugu cyabo, uru rubyiruko rwakomereje urugendo rwabo ku nkengero z’Ikiyaga cya Muhazi (Muhazi beach resort), aho bataramiye mu ndirimbo zo kwibohora.
Bacurangirwaga na DJ Diallo ndetse na Dj Rugamba umuziki bumvaga bifashishije ama Ecouteurs, ibimenyerewe nka Silent Disco.
Usibye aba bavangaga imiziki na David Bayingana wari umushyushyarugamba, Cyusa Ibrahim nawe yasusurukije abarenga 60 bitabiriye uru rugendo.
Urugamba rwo kubohora Igihugu rwamaze imyaka irenga ine kuko rwarangiye tariki 4 Nyakanga 1994 ubwo ingabo zari iza RPA zabohoraga u Rwanda zikanahagarika Jenoside yakorerwaga Abatutsi.
Quentin Terantino ari kurebana ay’ingwe n’umukobwa wa Bruce Lee umushinja gushinyagura.
Iyi filime imaze imyaka ibiri igiye hanze ntabwo yavuzweho rumwe ikijya hanze kubera igice kirimo kigaragaza Brad Pitt ukina ari Cliff Booth akubita Mike Moh ukina ari Bruce Lee.
Benshi babifashe nko gutesha agaciro no gushinyagurira uyu mugabo wabaye igihangange muri sinema ziganjemo izirimo imikino njya rugamba. Yitabye Imana mu 1973.
Bamwe mu batarashimishijwe no kugaragazwa kwa Bruce Lee gutya muri iyi filime harimo n’umukobwa we Shannon Lee, wabifashe nko kubahuka no gushinyagurira se.
Aka gace katumye mu Bushinwa banga iyi filime ndetse bifuza ko gakurwamo. Ariko Tarantino wayoboye iyi filime yanze ko gakurwamo avuga ko n’ubundi mu buzima busanzwe Bruce Lee yari ‘umuntu w’ibikabyo ukunda kwishyira hejuru’.
Mu kiganiro yagiranye na “The Joe Rogan Experience” ubwo yamamazaga agatabo gashamikiye kuri iyi filime, Quentin Terantino yavuze ko yumva koko umukobwa wa Bruce Lee ko afite ishingiro ariko akihaniza abandi bamugizeho ikibazo.
Ati “Nshobora kubyumva impamvu umukobwa we afite ikibazo. Ni umubyeyi we. Nabyumva pe.”
Agatabo kiswe ‘Hollywood’ gashamikiye kuri iyi filime igaragaza Bruce Lee akubitwa na Cliff Booth yiswe ‘‘Once Upon a Time… in Hollywood” kagiye hanze ku wa 29 Kamena 2021.
Safi Madiba yasohoye indirimbo ‘Remember me’ yifashishijemo umunyamideri wo muri Eritrea.
Uyu muhanzi nubwo atifuje kuvuga amafaranga byamutwaye kugira ngo uyu munyamideri yemere kujya mu mashusho y’indirimbo ye, yavuze ko bitari ibintu byoroshye cyane ko asanzwe ari umukobwa uzwi iwabo wagize umwuga ibijyanye no kumurika imideri.
Mu kiganiro na IGIHE ubwo yari akimara gusohora iyi ndirimbo, Safi Madiba yagize ati “Ubusanzwe yitwa Febuven Temesghen, iwabo bamuzi nk’umunyamideri ukomeye, ninayo mpamvu nanjye namwiyambaje mu gufata amashusho y’indirimbo yanjye.”
Avuga ku ndirimbo ye nshya, Safi Madiba yagize ati “Iyi ndirimbo yanjye nshya rero ni impano nageneye abakunzi banjye muri ibi bihe by’impeshyi, ndabizi ko muri ibi bihe baba bashaka umuziki mushya kandi mwiza, ni muri urwo rwego nabatekerejeho.”
Safi Madiba yanavuze kandi ko yishimiye kongera gusohora indirimbo nyuma y’iminsi ahugiye mu bikorwa bya ‘Nukuri Music’ sosiyete yashinze ifasha abahanzi bakizamuka.
Ati “Mu minsi ishize nari ndi kwita cyane kuri Nukuri Music, hari ibyo nari mpugiyemo ariko ubu bimaze kujya ku murongo ninayo mpamvu navuze ngo reka nsohore indirimbo yanjye nshya.”
Kugeza ubu uyu muhanzi yamaze kwemeranya imikoranire na ‘Darcy Muhoza’ nawe utuye muri Canada, uyu akaba aherutse gusohora indirimbo yitwa ‘Too fun’.
Iyi ndirimbo nshya ya Safi Madiba yakozwe mu buryo bw’amajwi na Element, mu gihe amashusho yayo yo yatunganyijwe n’umusore witwa Lievain Rucyaha.
Amasomo Kenny Sol yigiye kuri Bruce Melodie mu mwaka bamaranye.
Mu masaha make ashize, Kenny Sol yasohoye ‘Haso’ indirimbo ye ya mbere nyuma yo gutandukana na Bruce Melodie ikanaba iya nyuma bakoranye.
Nubwo batandukanye ariko nanone ku rundi ruhande Kenny Sol yavuze ko hari byinshi yigiye kuri Bruce Melodie.
Mu byo yamwigiyeho, Kenny Sol yabwiye IGIHE ko harimo gukunda umurimo no guharanira kwigira abandi bakaza bakunganira.
Ati “Bruce Melodie akunda ibyo akora, akunda akazi ke! Wenda reka nguhe urugero mu minsi ishize ubwo hadukaga Covid-19 nta bitaramo bigoye gukora amashusho y’indirimbo, niwe watweretse twese ko ari ibintu bishoboka!”
Yakomeje avuga ko hari imapanuro Bruce Melodie yigeze kumuha nubu zikimufashije, ati “Hari umunsi yigeze kumbwira ko umuntu wa mbere ugomba gukunda ibyo akora ari njyewe ubwanjye, abandi bakaza ari ukunyunganira!”
" Murabizi ibintu byagiye bimubaho, kenshi yakundaga kumbwira ko iyo aba umuntu ucika intege aba yarabiretse ariko kutazicika ni byo byamugize uwo ari we!"
Nubwo ari byinshi yigiye kuri Bruce Melodie, Kenny Sol ahamya ko mu mwaka yamaranye n’uyu muhanzi ibi ari bimwe mu by’ingenzi yahamya ko yamukuyeho.
Kenny Sol akomoza ku kuntu yakiriye gutandukana na Bruce Melodie bari bamaze umwaka bakorana ndetse akaba n’umuhanzi yakuze arota kuzakorana nawe.
Kenny Sol yavuze ko nubwo yatandukanye na Bruce Melodie ariko nta gikuba cyacitse kuko ari ibintu baganiriye mbere yuko biba.
Ati “Buriya Bruce Melodie yagiye kubitangaza tumaze igihe twarabiganiriye ndetse twaranabifasheho umwanzuro! Nta cyantunguye ndetse nta n’icyambabaje, ni amasezerano yari arangiye kandi yatwerekaga impamvu zikomeye zitatuma dukomezanya ahubwo ko buri wese yaba yirwarije.”
Kenny Sol yavuze ko atababajwe no gutandukana na Bruce Melodie, ahubwo ngo yishimiye igihe bamaranye n’ibyo babashije gukorana.
Ati “Sinavuga ko byambabaje, ni urugendo nyine, buri kintu kigira iherezo narabyakiriye! Gusa nishimira igihe twamaranye, nigeze kuvuga ko inzozi zanjye zari ugukorana nawe indirimbo kandi byarabaye n’ubu iracyakunzwe. Ndamushimira cyane kandi ndabizi ko ninongera kumukenera azanyumva.”
Uyu muhanzi yahishuye ko kugeza ubu ari kwikorana umuziki bityo ko igihe haboneka umuntu wifuza ko bakorana nta kabuza ari ibintu baganira.
Ikiganiro na Kenny Sol
Uko Safi Madiba yafashe icyemezo cyo gukura Ama G The Black mu ndirimbo "Caguwa"
Icyemezo cyo gukurwa muri iyi ndirimbo Ama G The Black agifata nk’ubuhemu yakorewe na Safi Madiba bari bamaze iminsi bacuditse bikomeye.
Mu kiganiro na IGIHE, Ama G The Black abajijwe uko yisanze atari muri iyi ndirimbo, yasobanuye uko yayitakajeho imbaraga ariko akaza kuyikurwamo.
Yagize ati “Safi Madiba twaraye ijoro turi kuyandika muri Bridge Record. Naherutse tuyandika nongera kubona bari kuyifatira amashusho i Gikondo.”
Icyo gihe uyu muraperi avuga ko yahamagaye Safi Madiba bari inshuti byihariye muri Urban Boys, amubaza impamvu yamusimbuje Jay Polly mu ndirimbo "Caguwa" batanamumenyesheje.
Safi Madiba ngo ntabwo yigeze ahisha uyu muraperi ukuri, yamubwiye ko bahisemo kumukuramo kuko bari bamaze gukorana indirimbo nyinshi.
Ati “Safi Madiba yarambwiye ngo abantu bari batangiye gutekereza ko twakoze itsinda bituma bankuramo.”
"Caguwa" ni indirimbo ya Urban Boys na Jay Polly, yafashije iri tsinda ryari mu bahanzi bari bagezweho mu myaka ya 2014 gukomeza kwigarurira igikundiro cy’abakunzi b’umuziki.
Nyuma yo gukora iyi ndirimbo yamenyekanye bikomeye, yaba Urban Boys na Jay Polly batumiwe mu gitaramo gikomeye bakoreye mu Bubiligi.
Ama G The Black yakomoje kuri iyi ndirimbo nyuma yo gusohora inshya yitwa "Inkebebe" yanditse abitewe n’agahinda k’ubuhemu yagiye akorerwa.
Angelina Jolie na The Weeknd bafotowe basohokanye byibazwaho.
Aba bombi bafashwe amafoto yasakajwe kuri uyu wa Gatanu bivugwa ko bari basohokanye ku wa Gatatu w’iki cyumweru muri resitora yitwa Giorgio Baldi iherereye mu Mujyi wa Los Angeles muri Amerika.
Nyuma y’igihe bamaranye basangira baje kuva muri iyi resitora buri wese ari wenyine mu rwego rwo kwirinda itangazamakuru ariko n’ubundi byaje kurangira bafotowe.
PageSix yatangaje ko uyu mugore w’imyaka 46 yari yambaye ikanzu y’umukara yarengejeho ikote rirerire rya kaki. Mu gihe The Weeknd yari yambaye ipantaro n’umupira n’inkweto by’umukara yarengejeho ikote ryo mu bwoko bwa Denim naryo rikozwe muri iri bara.
Iki kinyamakuru cyatangaje ko uyu musore w’imyaka 31 na Angelina Jolie bari bahuye bahujwe n’akazi cyane ko The Weeknd ashaka kwinjira mu ruganda rwa sinema ya Hollywood.
Umwe mu batanze amakuru yagize ati “Ntabwo bigeze babihisha kuko nta kintu kidasanzwe kirimo. The Weeknd ari kwita cyane ku kwinjira muri filime mu buryo bw’umwuga. Afite iy’uruhererekane izaca kuri HBO [televiziyo].”
The Weeknd si ubwa mbere avuzwe muri sinema cyane ko yagaragaye muri filime yitwa “Uncut Gems” yagiye hanze mu 2019 ndetse aza kugira kugira uruhare mu banditse “American Dad” yasohotse umwaka ushize.
Bivugwa ko ari mu banditse indi filime yitwa “The Idol” izaca kuri HBO ari nayo mpamvu yatumye ahura na Angelina Jolie ngo bayunguraneho ibitekerezo.
Iyi filime yayanditse afatanyije na Reza Fahim na Sam Levinson. Ivuga ku mukobwa w’umuririmbyi wa Pop wakundanye n’umunyemari ufite akabyiniro muri Los Angeles.
The Weeknd wari waketsweho kuba yaba yatangiye gukururana ndetse bakaba bashobora kuba bakundana bucece na Angelina Jolie umurusha imyaka 15, yakundanye n’abandi bakobwa b’ibyamamare barimo Bella Hadid mu 2015 bagatandukana mu 2016 mu 2017 arongera bariyunga. Yanakundanye na Selena Gomez baza gutandukana.
Naho Angelina Jolie we azwi cyane mu nkuru z’urukundo na Brad Pitt bakoze ubukwe mu 2014, nyuma y’imyaka 10 bari bamaze bakundana. Nyuma y’imyaka ibiri basezeranye, ni bwo batandukanye, aba bombi bafitanye abana batandatu.
Angelina Jolie yari yarabanje gushyingiranwa na John Lee Miller mu 1996 batandukana mu 1999, kuva mu 2000 kugera mu 2003 yari umugore wa Billy Bob Thornton, waje gusimburwa na Brad Pitt.
Masamba na Mariya Yohana bagiye guhurira mu gitaramo cyo Kwibohora.
Ni igitaramo cyo kwiyibutsa ibihe by’ingenzi byaranze urugamba rwo kubohora igihugu rwabaye mu myaka 27 ishize.
Iki gitaramo kizaba kiri mu mujyo w’ibitaramo bya Iwacu Muzika Festival ariko cyo kikaba gifite umwihariko w’uko kizaba cyahariwe umunsi wo Kwibohora uzaba ku wa 4 Nyakanga 2021 ari nabwo nacyo kizaba.
Cyateguwe na East African Promoters kikazanyuzwa kuri Televiziyo y’u Rwanda guhera saa yine n’igice z’ijoro.
Mu minsi ishize nibwo Platini P yabimburiye abandi bahanzi mu bitaramo bya Iwacu Muzika Festival mu cyabaye tariki 26 Kamena 2021.
Bitewe n’uko icyorezo cya Covid-19 kitaratanga agahenge, ubuyobozi bwa East African Promoters (EAP) isanzwe itegura Iwacu Muzika Festival bwafashe icyemezo cyo kongera kuyitegura hifashishijwe ikoranabuhanga, nyuma y’iyabaye mu 2020 nabwo arizo zifashishijwe.
Abahanzi bose bazatarama muri Iwacu Muzika Festival uyu mwaka bamaze kumvikana na EAP ndetse batangiye n’imyotozo bakorana n’abazabacurangira. Umwaka ushize Iwacu Muzika Festival yaririmbyemo abahanzi 15, mu bitaramo byatangiye mu ntangiriro za Nzeri 2020.
Isomwa ry’urubanza rwa Fireman ryasubitswe, agiye kongera kuburana.
Me Bayisabe Irénée wunganira Fireman muri uru rubanza yabwiye IGIHE ko Urukiko rwabamenyesheje ko isomwa ryarwo ryasubitswe ahubwo hazasubukurwa iburanisha rizagibwamo impaka ku byavuye mu iperereza ry’Urukiko.
Uyu munyamategeko wunganira Uwimana Francis uzwi nka Fireman, yavuze ko kuba Urukiko rwakora iperereza ryarwo ari ibintu bisanzwe, ati “Mu gihe urukiko rwaba rutaranyuzwe n’iperereza ryakozwe n’inzego z’Ubugenzacyaha ndetse n’Ubushinjacyaha, Umucamanza yemerewe gukora iperereza rye.”
Urukiko rwakoze iperereza kuko rutanyuzwe n’iryabaye mbere yo kuregerwa abaregwa, Me Bayisabe yagize ati “Nko muri uru rubanza wumvise inshuro nyinshi ko ababuranyi bagiye bagaragaza ko hari uburyo iperereza ritakozwe neza, ibyo wasanga ari byo umucamanza yanagendeyeho akora iperereza rye.”
Isubukurwa ry’uru rubanza ryashyizwe ku wa 16 Nyakanga 2021.
Fireman yaherukaga kwitaba Urukiko Rukuru rwa Gisirikare tariki 7 Kamena 2021, ari kuregwa mu itsinda ry’abantu 11 bakurikiranyweho icyaha cyo gukubita no gukomeretsa abanyeshuri bagororerwaga Iwawa.
Mu mpera z’umwaka ushize Urukiko rwa Gisirikare rwari rwamukatiye igifungo cy’imyaka itatu n’ihazabu y’ibihumbi magana atanu y’amafaranga y’u Rwanda (500 000 Frw).
Muri 11 bakurikiranywe n’Urukiko rwa Gisirikare, batatu ni bo bagizwe abere hanyuma umunani barimo na Fireman bahabwa igihano cyo gufungwa imyaka itatu n’ihazabu y’amafaranga ibihumbi 500.
Bitewe n’uko ibihano bahawe kimwe n’abagizwe abere bitanyuze Ubushinjacyaha bwa gisirikare, bwahise bujurira Urukiko Rukuru rwa Gisirikare.
Ubushinjacyaha buvuga ko butumva impamvu Urukiko rwa Gisirikare rwirengagije ibimenyetso byatanzwe, hakagira abagirwa abere naho abandi bagahabwa ibihano birimo inyoroshyacyaha kandi batarigeze bacyemera cyangwa ngo hagaragazwe ibyashingiweho bahabwa ibihano bito.
Ubu bujurire bw’Ubushinjacyaha bwahuriranye n’ubw’abaregwa barimo na Fireman bagaragarije Urukiko ko batanyuzwe n’imikirize y’urubanza kuko bahanwe kandi ku bwabo bumva ari abere.
Fireman ari kuregwa muri dosiye imwe n’abayobozi batatu bahoze bayobora Ikigo ngororamuco cya Iwawa, abasirikare batanu n’abandi bahoze ari abayobozi b’abanyeshuri babiri.
Kenny Sol uherutse gutandukana na Bruce Melodie yasohoye indirimbo ya nyuma bakoranye.
Kenny Sol yasohoye indirimbo nshya yise ‘Haso’, ahita yemerera IGIHE ko ari iya nyuma mu ndirimbo yakoze ari kumwe na Bruce Melodie.
Ati “Iyi ni imwe mu ndirimbo nakoze ndi kumwe na Bruce Melodie, urebye ni wo mushinga wa nyuma w’indirimbo twakoranye.”
Yavuze ko ashimira Bruce Melodie kuba yaremeye kumufasha, ati “Mu Rwanda hari abanyempano benshi, ku ishuri barabizi njye banyitaga Melodie kuko narinzi kwigana indirimbo ze, ntababeshye nari umufana we. Kwemera kumfasha mu muziki rero nabifashe nk’ikintu gikomeye kandi ndabimushimira.”
Nyuma yo gutandukana na Bruce Melodie, Kenny Sol yemeje ko agiye gukomeza gukora umuziki afatanya n’inshuti ze mu gihe atarabona abamufasha bahoraho.
Kugeza ubu Kenny Sol ari gufatanya n’umusore witwa Billy Mugambage uzwi nka Billy Kapo wari usanzwe areberera inyungu ze mu muziki.
Kenny Sol we mu gihe yamaze mu maboko ya Bruce Melodie yakoze indirimbo zirimo You &I, Aga Fire, Umurego na Ikinyafu.
Iyi ndirimbo nshya ya Kenny Sol mu buryo bw’amajwi yakozwe na Element mu gihe amashusho yayo yo yafashwe anatunganywa na Fayzo.
Gaël Faye yatumiwe mu bitaramo azahuriramo na Youssou n’Dour, Angélique Kidjo na Fally Ipupa
Kuri gahunda y’ibi bitaramo, byitezwe ko Gaël Faye azataramira abazabyitabira ku wa 5 Nyakanga 2021.
Ibitaramo ‘Nuits du Peyrou’ byatumiwemo Gaël Faye ni byo bya mbere bikomeye bigiye kubera ku butaka bw’Ubufaransa kuva icyorezo cya Covid-19 cyakugariza Isi.
Mu majoro atandatu ibi bitaramo bizamara, byitezwe ko abahanzi barenga 30 b’ibyamamare ari bo bazataramira abakunzi b’umuziki.
Kugeza ubu abantu ibihumbi bitandatu ni bo bamaze kwemererwa kuzitabira ibi bitaramo bizabera i Montpellier.
Nibura abantu igihumbi ni bo bazajya bitabira igitaramo buri munsi, aho kugeza ubu nta cyangombwa icyo ari cyo cyose kijyanye no kwipimisha cyangwa kuba warikingije kizasabwa uzitabira.
Tariki 9 Nyakanga 2021 ubwo iri serukiramuco rizaba risozwa byitezwe ko hazatarama abahanzi nka Youssou N’Dour, Amadou & Mariam, Angélique Kidjo, Magic System, Lubiana, Khaled, Manu Katché, Enrico Macias, Faudel, Tayc, James BKS, DJ Youcef, Fally Ipupa n’abandi benshi.
Sex/Life’, filime nshya iri guca ibintu kuri Netflix yavugishije benshi.
‘Sex/Life’ yashyizwe kuri Netflix ku wa 25 Kamena 2021 ishingiye ku nkuru y’agatabo kitwa ‘44 Chapters About 4 Men’ ka BB Easton.
Ivuga ku nkuru y’umugore w’abana babiri witwa Billie Connelly washakanye n’umugabo witwa Cooper Connelly. Billie Connelly nyuma yo kurushinga n’uyu mugabo ntabwo anyurwa n’uburyo bakoramo imibonano mpuzabitsina ku buryo atangira kujya yibuka uko yayikoranaga na Brad Simon bakundanye atarashaka.
Nyuma uyu mugore aza gutangira kwandika inkuru y’ubuzima bwe bw’urukundo rwe n’uwo musore buba bwiganjemo ibihe byiza bagiranye mu gutera akabariro aba akumbuye. Cooper Connelly aza kugwa ku nyandiko y’uyu mugore we muri mudasobwa akamenya uburyo akundamo gutera akabariro akaba ari nabwo atangira kujya akoresha kugira ngo yigurire umutima we.
Season ya mbere ya ‘Sex/Life’ ifite ibice umunani. Iri mu bwoko bwa pornographie zoroheje buzwi nka erotic movie cyangwa soft porn. Igaragaramo Sarah Shahi ukina ari Billie Connelly, Mike Vogel ukina ari Cooper Connelly , Adam Demos ukina ari Brad Simon na Margaret Odette ukina nka Sasha Snow.
‘Sex/Life’ mu mashakiro y’imbuga nkoranyambaga iri kugarukwaho cyane bamwe bakavuga ko irimo ibyo abantu banyuramo mu buzima bwa buri munsi.
Nk’uwitwa @Wizarab10 yanditse kuri Twitter ati “Iyi filime y’uruhererekane ya Sex/Life ivuga ku kibazo rusange mu buzima bwa muntu. Ukorana imibonano mpuzabitsina n’abantu benshi bagushimisha mutashyingiranwa ariko ugahura n’umusore ufite ejo hazaza kandi uguha amahoro ariko nyuma ugatangira kumunenga kutagushimisha mu gutera akabariro.”
Covid-19 yateje icyuho cy’abasura Ingoro y’Amateka y’Abami i Nyanza.
Mu Karere ka Nyanza ahitwa mu Rukari, ni ho hari Ingoro y’Abami b’u Rwanda igaragaramo amateka yihariye kandi ateye amatsiko, ku buryo buri wese uhasuye amara umwanya areba ibimenyetso bihari bigaragaza uko Abami b’u Rwanda babagaho ndese n’umuco wihariye w’abenegihugu.
Nyanza yafatwaga nk’Umurwa w’Ubwami kuva mu mpera z’ikinyejana cya 19 kugeza mu mwaka wa 1961.
Aha mu Kagari ka Rwesero mu Murenge wa Busasamana niho hari Ingoro z’Abami, hahoze urugo rw’Umwami Mutara wa III Rudahigwa wabatijwe Charles Leon Pierre, watwaye u Rwanda kuva mu mwaka w’1931 kugeza mu mwaka w’1959.
Gahongayire Yvonne uyobora Ingoro y’Amateka y’Abami mu Karere ka Nyanza avuga ko kuva icyorezo cya Covid-19 cyatumye abayisura bagabanuka cyane.
Ati “Mu mwaka wa 2018-2019 twakiriye abashyitsi 65,017; mu 2019-2020 twakira abantu 35,965 kuko batangiye kugabanuka kubera Covid-19 naho mu 2020-2021 hasuwe n’abantu 7,910.
Avuga ko mu mwaka wa 2019-2020 ari bwo ababasura batangiye kugabanuka kuko icyorezo cya Covid-19 cyageze mu Rwanda muri Werurwe 2020 hashize amezi arindwi umwaka w’ingengo y’imari utangiye.
Ati “Abantu bahise bagabanuka cyane bigaragara kandi nibwo igihe cyo kuza kw’abashyitsi benshi kiba kigeze kugera mu kwezi kwa gatanu n’ukwa gatandatu.”
Umuyobozi w’Akarere ka Nyanza, Ntazinda Erasme, avuga ko igitaramo ngarukamwaka ‘Nyanza Twataramye’ cyinjiririzaga Abanyenyanza benshi amafaranga mu gihe gito ariko na cyo Covid-19 yatumye gisubikwa.
Icyo gitaramo cyahuzaga abarenga ibihumbi bitatu mu ijoro rimwe bakarara inkera i Nyanza ntabwo kikihabera kuko umwaka ushize cyabereye kuri televiziyo abantu ntibahura ngo bidagadure ndetse n’uyu mwaka bigaragara ko ari ko bizagenda.
Ntazinda avuga ko kuba kitakibera i Nyanza ngo abantu bahure basabane byateje icyuho mu basura akarere n’igihombo ku bakora ubucuruzi.
Ati “Icyuho kirahari kinini kuko iyo uganiriye n’abacuruzi bo mu Mujyi wa Nyanza bavuga ko uwo munsi wri igitangaza kuri bo kuko kuva k’ufite hoteli kugera no ku munyonzi w’igare, kugera no k’ucuruza avoka mu gatebo, abo bose baracuruzaga bakanezererwa.”.
Nyanza Twataramye ni igitaramo kibanziriza umuganura uba mu kwezi kwa Kanama buri mwaka. Yatangiye kubera mu Karere ka Nyanza mu 2014.
Bamwe mu bakorera ubucuruzi mu Mujyi wa Nyanza na bo bavuga ko kuri ubu batakibona abakiriya nka mbere kubera Covid-19.
Musengimana Gérard ati “Abakiriya ni bake cyane ntabwo bakiza nka mbere kubera iki cyorezo. Umuntu ashobora kumara umunsi wose nta bakiriya batanu yakiriye kuko nta bashyitsi bakiza i Nyanza.”
Ingoro y’Amateka y’Abami igizwe n’ibice bine; icya mbere ni Ingoro Umwami Yuhi V Musinga yabayemo n’abandi bamubanjirije bose, igaragiwe n’izindi nzu ebyiri za kagondo (Iy’amata ndetse ndetse n’iy’inzoga). Igice cya kabiri kigizwe n’inyambo (inka z’amahembe ashyorongoshyoye).
Icya gatatu ni ingoro y’Umwami Mutara III Rudahigwa, naho icya kane kigizwe n’aho Abami batabarije i Mwima.
I Nyanza hatuwe n’Abami bane ari bo Kigeli IV Rwabugiri wari utuye ku misozi ya Mwima na Mushirarungu; Yuhi IV Musinga watuye i Mwima na Gakenyeri; Mutara III Rudahigwa watuye mu Rukali ndetse n’Umwami Kigeli V Ndahindurwa watuye i Busasamana.
Umugore wa Steve Harvey yasuye ingagi mu Birunga.
Uyu mugore ari mu Rwanda mu ruzinduko aho yasuye ingagi zo mu Birunga mu muryango wa Muhoza.
Yanditse ku rukuta rwe rwa Instagram, ati “Mwarakoze Pariki y’Ibirunga gufata neza izi ngagi nziza ndetse no kundeka nkagirana igibe nazo mu buturo bwazo.”
Marjorie Elaine Harvey yasezeranye kubana na Steve Harvey mu 2007. Uyu mugore w’imyaka 54 ri arushinze ku nshuro ya gatatu ndetse yari afite abana batatu mbere yo kubana na Steve Harvey. Aba bombi kandi bafitanye abana babiri b’abakobwa Lori Harvey na Morgan Harvey.
Marjorie Elaine Harvey ni umuhanzi w’imideli ndetse afite umuryango udaharanira inyungu ufasha urubyiruko witwa The Steve and Marjorie Harvey Foundation.
Umugabo we ni icyamamare muri Amerika no ku Isi yose kubera ibikorwa bitandukanye akora mu ruhando rw’imyidagaduro. Broderick Stephen Harvey [Steve Harvey] yavutse ku wa 17 Mutarama 1957.
Ni umunyamakuru kuri televiziyo, umunyarwenya, umukinnyi wa filime, umwanditsi, umushabitsi n’ibindi byinshi. Azwi mu biganiro nka The Steve Harvey Morning Show, Family Feud, Celebrity Family Feud ndetse ni na nawe uyobora irushanwa rya Miss Universe kuva mu 2015.
Uyu mugabo yatangiye ari umunyarwenya mu myaka yo mu 1980 nyuma aza kwinjira no mu itangazamakuru.
Hotel Akagera Game Lodge izacumbikira abazitabira CHOGM yashyizwe ku rwego rw’inyenyeri enye
Iyi hoteli yubatswe mu 1974, iza kugurwa na RSSB mu 2013 hagamijwe gushora amafaranga mu bikorwa bizagira uruhare mu iterambere ry’igihugu bikanahindura imibereho myiza y’abaturage.
Nyuma yo kuyigura RSSB yashatse kuyivugurura ikajya ku rwego rwiza rukurura ba mukerarugendo. Mu 2018 yagiranye amasezerano na Sosiyete yo muri Afurika y’Epfo ikora ibijyanye n’amahoteli, Mantis kugira ngo ivugururwe.
Ubuyobozi bwa Mantis bwavuze ko mu mirimo yo kuyivugurura hibanzwe cyane mu kwagura ibyumba no kubishyira ku rwego rwiza kuruta uko byari bimeze mbere. Hongewemo ibyumba bibiri bifite ubushobozi bwo kwakira abakuru b’ibihugu.
Uwari Umuyobozi wungirije ushinzwe Ishoramari n’Ubukungu muri RSSB, Gacandaga Jean Marie, yavuze ko uru rwego rumaze gushora amafaranga agera kuri miliyari 8 Frw kugira ngo iyi hoteli ivugururwe kuko yari ishaje.
Yagize ati “Twayiguze ishaje, ni yo mpamvu twashoyemo amafaranga kugira ngo igere ku rwego rwiza. Ubwo twayijyagamo yego abantu benshi barayisuraga amafaranga akaboneka ariko ntabwo yari ku rwego twifuza.”
“Urwego ubu iriho ni inyenyeri enye kandi ni rwiza twizeye ko ari umushinga mwiza, rero iyo urebye n’imibare usanga amafaranga yashowemo azagaruzwa.”
Gacandaga yavuze ko kugura iyi hoteli biri mu murongo bihaye wo gukora ishoramari mu mishinga igamije guteza imbere igihugu ndetse n’imibereho myiza y’abaturage.
Akagera Game Lodge iri mu mahoteli azakira abazitabira Inama ya 26 y’Abakuru b’Ibihugu bikoresha ururimi rw’Icyongereza, Commonwealth, izwi nka CHOGM, ibintu Gacandaga avuga ko ari amahirwe akomeye kuba bibaye n’imirimo yo kuyivugurura yarangiye.
CHOGM iteganyijwe kubera mu Rwanda ku wa 21 Kamena uyu mwaka. Iyi nama iba nyuma ya buri myaka ibiri, yagombaga kubera mu Rwanda ku wa 22–27 Kamena 2020 ariko iza gusubikwa ku mpamvu z’icyorezo cya COVID-19, cyahagaritse inama n’ibindi bikorwa bikomeye.
Guverineri w’Intara y’Uburasirazuba, Gasana Emmanuel, yavuze ko iyi hoteli igiye gukomeza kurushaho kubera abaturage ivomo ry’imibereho myiza n’iterambere ry’intara cyane ko ubukerarugendo buri mu nkingi za mwamba bifuza kubakiraho ubukungu.
Yakomeje ati “Turifuza ko ubukerarugendo buba mu bintu bitatu tuzashingiraho iterambere ryacu, birimo guteza imbere ubuhinzi, ubukerarugendo ndetse n’ubucuruzi. Ikindi ariko abaturiye aha ngaha imibereho izagenda ihinduka kuko babona akazi.”
Umuyobozi w’Ishami ry’Ubukerarugendo mu Rwego rw’Igihugu rw’Iterambere (RDB), Belise Kariza, yashimye intambwe imaze guterwa mu bukerarugendo, avuga ko n’ubwo Covid-19 yakomye mu nkokora uru rwego, u Rwanda rudateze gucika intege mu kubushyigikira no kubuteza imbere.
Yashimiye Ubuyobozi bukuru bwa RSSB ku gikorwa cyo gushora imari mu bukerarugendo, avuga ko adashidikanya ko kizatanga umusaruro ushimije mu gihe Covid-19 izaba yacogoye ndetse n’ingendo zigakomeza nk’uko byari bisanzwe.
Hotel Akagera Game Lodge ifite ibyumba 59 harimo igishobora kwakira Umukuru w’Igihugu (Presidential Suite) n’igishobora kwakira abandi bayobozi mu nzego nkuru (Executive Suite).
Sosiyete ya Mantis ifite inshingano zo gukurikirana iyi hoteli umunsi ku wundi isanzwe icunga izindi ebyiri arizo Kivu Marina Bay iri mu karere ka Rusizi na Epic Hotel iherereye mu Karere ka Nyagatare.
Umukarani yatawe muri yombi akekwaho kwiba shebuja ibihumbi 10$ (Video).
Ku wa Mbere tariki ya 12 Mata 2021 ni bwo uyu mugabo ukekwaho kwiba shebuja amafaranga yafatiwe i Nyamirambo asigaranye ibihumbi 9.6 $.
Uwo mugabo w’imyaka 38, afite umuryango n’abana batanu, ubusanzwe atuye mu Karere ka Nyarugenge, mu Murenge wa Kimisagara.
Yavuze ko amafaranga yayatwaye ubwo umukoresha we yari amutumye kuyabitsa kuri banki, akagenda ntagaruke.
Yagize ati “Yari antumye kuri banki ngo njye kuyabitsaho, hanyuma sinabikora ndayajyana. Muri ako kanya ntacyo nari ndi gutekereza icyakoze naje gukuraho telefoni ngo hatagira unshaka akambona maze nyuma y’igihe gito nongera nyisubizaho ariko numvaga umutima uri kundya ko bashobora kumfata.”
Akomeza agira ati “Bamfashe nagiye mu rundi rugo, nari nahunze ntinya ko bashobora kumbona. Icyo gihe nari mfite ubwoba, nari nakuyeho 200 $ [agera ku 200.000 Frw] ndayakoresha mu rugo.”
Nyuma yo gufatwa uyu mugabo yemeye ko yakoze icyaha abisabira n’imbabazi ndetse aburira bagenzi be bashobora gukora ibisa n’ibyo ko baba bikururira akaga.
Uwibwe amafaranga ni umucuruzi ukorera mu Isoko rya Nyarugenge witwa Gihana Zabulon.
Ubwo yari amaze gushyikirizwa amafaranga ye yagarujwe ku bufatanye n’inzego z’umutekano, uyu mucuruzi yishimiye kongera kuyabona avuga ko atari ikintu cyoroshye.
Yagize ati “Numvaga uko byagenda kose dufite ubuyobozi bwiza ndetse na RIB ishobora kumfasha uwo muntu yaba atarambuka umupaka agafatwa. Uwo mukozi yari umuntu mwiza, twari dusanzwe dukorana neza ariko sinzi ukuntu uwo munsi byagenze kuko namuhaga n’arenze ayo ngayo. Ni umuntu ufite umugore n’abana sinatekerezaga ko yagira umutima wo kunyiba.”
Uyu mucuruzi yavuze ko yatangiye gutekereza ko yibwe hashize amasaha ane, kuko yabajije aho yamukekaga hose ntamubone kandi n’amafaranga atashyizwe kuri konti. Icyo gihe yatekereje ko yibwe, ashyikiriza ikirego Ubugenzacyaha.
Yashimiye uruhare RIB yagize mu gikorwa cyo gukurikirana uwamwibye agafatwa.
Gihana yavuze ko mu byamubayeho yakuyemo isomo rikomeye ririmo no kugira amakenga mu bikorwa by’ubucuruzi.
Umuvugizi w’Umusigire wa RIB, Dr Murangira B. Thierry, yabwiye IGIHE ko hakoreshejwe imbaraga mu gukurikirana uwibye amafaranga kugira ngo atabwe muri yombi.
Ati “Icyo tubwira abantu bose n’abo bakoranaga bose ni uko uwaba afite umutima wo kugerageza gutwara ibitari ibye, cyangwa kwiba ko ntaho yacikira ubutabera. Icyiza n’uko bareka uwo mutima wo gukora ibyaha.’’
Yibukije abaturage kurushaho gukorana n’inzego mu guhanahana amakuru kugira ngo bakomeze umurongo wo guhashya ibyaha.
Uyu mugabo watawe muri yombi aramutse ahamwe n’icyaha cy’ubujura yahanishwa ingingo ya 166, iteganya igihano cy’igifungo kitari munsi y’umwaka ariko kitarengeje imyaka ibiri.
Imyiteguro irarimbanyije ku bazakira n’ahazakirirwa abazitabira Inama ya CHOGM.
CHOGM iba nyuma ya buri myaka ibiri, yagombaga kubera mu Rwanda ku wa 22–27 Kamena 2020 ariko iza gusubikwa ku mpamvu z’icyorezo cya COVID-19, cyahagaritse inama n’ibindi bikorwa bikomeye.
Nyuma yo gusuzuma imiterere ya COVID-19, Ubunyamabanga Bukuru bwa Commonwealth, bwanzuye ko iyi nama izaba mu Cyumweru cya tariki 21 Kamena 2021.
Kuri ubu ibijyanye n’imyiteguro irimo za site inama izaberaho mu Mujyi wa Kigali, amahoteli azakira abazayitabira, imihanda ndetse n’ibindi bikorwa remezo irarimbanyije kugira ngo izasange biri ku murongo.
Iyi nama itegerezanyijwe amatsiko menshi i Kigali ndetse imyiteguro ku mahoteli no ku bantu bayobora abakerarugendo irarimbanyije. Itanga ishusho y’igihugu cyayakiriye muri rusange, kuva ku mihanda inyuramo imodoka z’abashyitsi, kugera ku byumba bya hoteli bararamo, inyubako ziberamo inama, ndetse n’aho batemberezwa mu bice binyuranye by’igihugu, cyane ko yitabirwa n’abantu baturutse hirya no hino ku Isi mu bihugu 54 bibarizwa muri The Commonwealth.
Bitandukanye n’izindi nama zabayeho, iy’uyu mwaka isaba indi myiteguro irenze iyo kubaka imihanda cyangwa iyo kurimbisha ibyumba n’ahazakorerwa inama kubera icyorezo cya Covid-19 kimaze umwaka urenga kibasiye Isi.
Igitezwe amaso kuruta ibindi, ni umutekano w’abazitayitabira, cyane ku byerekeye ubuzima, kureba niba hari uburyo buhagije bwo kwirinda Covid-19, kugira ngo hatazagira umushyitsi uyandurira mu Rwanda cyangwa se hakagira uyinjiza mu gihugu akanduza abo asanze.
Mu kiganiro IGIHE yagiranye n’abanyamahoteli batandukanye na bamwe mu bayobora ba mukerarugendo bazwi nka ‘Tour guides’, basobanuye uko biteguye iyi nama ndetse n’ingamba zafashwe mu kwirinda Covid-19.
Muri za hotel byifashe bite?
Amahoteli ni yo zingiro ry’ishusho umushyitsi ashobora kuvana mu gihugu, kuko ariho amara igihe kinini kuruta ahandi. Uburyo yakirwa aho afatira ifunguro, aho arara, hose hamusigira ishusho ituma azagaruka cyangwa akahazinukwa.
Ni iby’ingenzi rero ko yitegura neza bishoboka, hashyirwa ingufu mu bintu byose cyane mu kwirinda Covid-19, nk’icyorezo gihangayikishije Isi.
Mugesera Eric ushinzwe Abakozi muri Serena Hotel yasobanuye ko biteguye neza, baguze ibyuma bipima umuriro n’ibyibutsa abantu kwambara agapfukamunwa.
Ati “Hari amatsinda yashyizweho ashinzwe gutegura iyi nama kugira imyiteguro yose ikorwe neza […] Abakozi bacu twarabahuguye, Minisiteri y’Ubuzima n’Ikigo cy’Igihugu gishinzwe Ubuzima, RBC, baradufashije mu guhugura abakozi, nabo baraza bahugura bagenzi babo kugira ngo bamenye uko bazirinda barinde n’abo bazakira. Ndetse ubu abakozi bacu bose barakingiwe.”
Ku bijyanye n’ibirori bisanzwe bibera muri hotel bizwi nka ‘Gala dinner’, ‘cocktails’ n’ibindi, Mugesera yavuze ko bizakomeza kuba nkuko byahoze ariko hakurikizwa amabwiriza yose MINISANTE itanga ajyanye no kwirinda Covid-19 cyane ko n’abakozi bahuguwe uburyo bazabyitwaramo.
Moges Hanna ushinzwe Itumanaho n’Imenyekanishabikorwa muri Kigali Convention Centre and Radisson Blu Hotel, yavuze ko iyi hotel yatangiye imyiteguro ya CHOGM mu ntangiriro za Werurwe, ndetse ko aho abashyitsi bazarara hateguwe.
Ati “Twongereye imiti yica udukoko mu byumba by’abashyitsi, dukuramo ibikoresho byakoreshejwe birimo ibitabo byo gusoma, imisego myinshi n’ibyo kwiyorosa biri mu tubati tubikuramo dutera imiti ahantu hose mu byumba yaba ku ntebe, kuri telefoni, telekomande za televiziyo, ku nzugi, ku madirishya ku tubati n’ahandi.”
Yavuze ko ibikorwa byose bizabera muri hotel birimo inama, gufata amafunguro, aho abashyitsi barara bizakorwa hirindwa Covid-19, basiga intera haba mu bashyitsi no mu bakozi, ndetse imiti yica udukoko igashyirwa ahantu hose, ku buryo yaba umukozi cyangwa umushyitsi yayibona.Abajijwe ku cyo Hotel zunguka iyo habaye inama nk’izi zikomeye, Hanna yavuze ko icya mbere ari isura nziza abashyitsi bahavana, bigatuma Isi ibona ko u Rwanda rushoboye kwakira inama mpuzamahanga zikomeye, abasura igihugu bakiyongera n’abategura inama bakakigirira icyizere.
Abayobora abakerarugendo biteguye kubereka ibyiza bitatse u Rwanda
Mu gihe cy’inama zikomeye, benshi mu bazitabira banasura ibice bitandukanye bakareba ibyiza biri mu rw’Imisozi igihumbi kuva ku moko y’inyoni zirenga 300 zo muri Pariki ya Nyungwe kugera ku ngagi zo mu Birunga zikurura abanyamahanga benshi.
Abayobora ba mukerarugendo bazwi nk’aba-guides bavuga ko biteguye neza kwakira abashyitsi bazitabira CHOGM ndetse hari abatangiye kubasaba ko bazabatembereza.
Umuyobozi Mukuru wa Home Rwanda Safaris, Tuyigire Aimable, yavuze ko nk’abatembereza ba mukerarugendo biteguye guhesha ishema n’isura nziza u Rwanda, cyane ko nyuma y’igihe kinini cyari gishize nta nama zikomeye ziba mu gihugu biteze kuzabona ababagana.
Ati “Ubu twamaze guhugura abakozi batwara ba mukerarugendo bijyanye n’ibihe turimo byo kwirinda Covid-19 ku buryo ntawe uzagira ikibazo mu rugendo. Turi gukorana n’ibice bisurwa birimo pariki z’igihugu ndetse imodoka zabugenewe zarateguwe ku buryo twiteguye kuzereka Isi ko u Rwanda ari igihugu kibereye ubukerarugendo.”
Umuyobozi wa Sosiyete itwara ba mukerarugendo ya Show me Around Rwanda Safaris, Bukuru Augustin, we yagize ati “Twiteguranye kwakira abashyitsi n’ubwuzu bwinshi. Twatangiye gutegura aho abantu bazasura by’iminsi mike hafi ya Kigali bijyanye n’umwanya muto baza bafite kugira ngo bizaborohere cyane.”
Muri rusange imyiteguro mu bantu bose bafite aho bazahurira bya hafi n’abashyitsi bazitabira CHOGM imeze neza ndetse n’ubwo bataramenya umubare w’abantu bazitabira, mu mezi abiri gusa asigaye byitezwe ko imirimo yo kwitegura inama no gukingira abantu bizaba byarangiye. Biteganyijwe ko iyi nama ishobora kuzitabirwa n’abagera ku bihumbi 10.
Usibye ibijyanye n’imyiteguro y’amahoteli n’abayobora ba mukerarugendo, Umujyi wa Kigali nawo ukomeje ibikorwa byawo byo kurimbisha imihanda izakoreshwa ahanini n’abazitabira CHOGM hagamijwe kubafasha kuryoherwa n’igihe bazamara ku butaka bw’u Rwanda.
Inama ya CHOGM iheruka kubera mu Bwongereza mu 2018, byari biteganyijwe ko izabera mu Rwanda mu 2020 irimurwa kubera Covid-19.
Ubushakashatsi bwagaragaje imibereho itangaje y’ingagi z’imfubyi
Byagaragajwe mu bushakashatsi bwakorewe ku ngagi 59 zifite hagati y’imyaka ibiri n’umunani zo muri Pariki y’Ibirunga iri mu Majyaruguru y’u Rwanda, kuva mu 1967 kugeza mu 2019.
Hifashishijwe amakuru n’izindi nyigo zakozwe mu myaka yabanje, ibyabuvuyemo byerekanye ko kuba abana b’ingagi baba imfubyi bitababuza gukomeza kubaho, kororoka no kwisanga mu zindi. Ni mu gihe abashakashatsi basobanura ko inguge ibuze nyina ikiri nto, bisa n’igikuba gicitse mu mibereho yayo, kuko nyina ari yo iyirinda ikanayitoza inzira nyinshi z’ubuzima bwayo.
Mu kiganiro yagiranye na RFI, Umuyobozi w’itsinda ry’abashakashatsi bakoze iyo nyigo, Robin Morrison, yatangaje ko ibyo biterwa n’uko ingagi zikunze kubana mu matsinda kandi zigafashanya.
Ati “Icyo twabonye muri ubu bushakashatsi ni uko uretse ukwita ku mwana kw’ingagi z’imbyeyi kuba kutagihari, iyo zigejeje ku myaka ibiri zishobora gukomeza kubaho kandi ntizihungabane. Bisa n’aho biterwa n’uko zibana mu itsinda rigari, riba ryuzuyemo ngenzi zazo bifitanye isano zikuriwe n’ingabo ishobora kuba ari se cyangwa atari we.”
Morrison yavuze ko mu mibereho yazo “zose ziba zisa n’izishaka kuba hafi y’izo z’imfubyi” bigatuma zisanga mu zindi bityo ntizigerweho cyane n’ingaruka z’ubupfubyi.
Muri uko kwisungana kandi ngo ingabo ikuriye itsinda ifasha abana batagifite ba nyina, ikabaryamisha buri joro kabone n’iyo yaba atari yo se.
Ku rundi ruhande, umuhanga mu by’imyitwarire y’ibinyabuzima, Matthew Zipple, yavuze ko kuba ingagi zibuze nyina zikiri nto zishobora gukomeza kubaho kandi neza ”bitangaje kandi byongeye urujijo.”
Ati “Ubundi mu bwoko bwa ziriya nyamaswa icyo tuba twiteze ni uko kubura nyina bishobora kuyigiraho ingaruka mbi zikomeye ku kuba yakomeza kubaho.”
Icyakora n’inyigo Zipple aheruka gukorera mu mwaka ushize ku nkende, ingagi, inkima n’inguge yerekanye ko nta ngaruka mbi zigaragara ku ngagi iba yarabuze nyina ikiri nto.
Muri rusange, ingagi ziba imfubyi biturutse ku mpfu, ubushimusi cyangwa se kuba zakwimuka zikava mu gace kamwe zisize abana.
Iyo nyigo nshya yamuritswe muri eLife ku wa 23 Werurwe 2021, yakozwe n’abashakashatsi bo muri Dian Fossey Gorilla Fund Rwanda, University of Exeter na University of Southern Denmark.
Radisson Blu Hotel & Kigali Convention Centre yabonye umuyobozi mushya.
Rob Kucera afite ubunararibonye burenga imyaka 20 mu bijyanye n’urwego rw’amahoteli. Yakoze mu micungire y’amahoteli muri Afurika y’Epfo, Turikiya, Uganda na Kenya.
Yakoze mu mahoteli akomeye nka The Westin Cape Town and Arabella Hotel, Golf & Spa Resort, Movenpick Wilderness Hotel na Protea Hotels.
Si ubwa mbere Rob Kucera agiye kuyobora Radisson Blu Hotel kuko yayoboye iyo muri Turikiya izwi nka Radisson Blu Bosphorus Hotel, Istanbul ndetse n’iyo muri Kenya izwi nka Radisson Blu Hotel, Nairobi Upper Hill. Rob Kucera asanzwe kandi ari we muyobozi wa hoteli za Radisson Blu mu Karere ka Afurika y’iburasirazuba.
Mu itangazo ubuyobozi bwa Radisson Blu Hotel na Kigali Convention Centre bwashyize hanze kuri uyu wa 30 Werurwe 2021 bwavuze ko ubunararibonye bwa Kucera mu bijyanye no kubera icyitegererezo abakozi, ndetse no kubashishikariza gufata inshingano mu bijyanye n’imicungire myiza ya hoteli biri mu byo bamwitezeho.
Izi ndangagaciro z’uyu mugabo mu bijyanye n’imiyoborere y’amahoteli byatumye we n’amatsinda y’abakozi bakorana babona ibihembo bitandukanye. Mu 2015 ubwo yakoraga muri Starwood Hotels &amp, Resorts Group bahawe igihembo mpuzamahanga kijyanye n’imikoranire myiza nk’itsinda ry’abakozi. Mu 2004 yahawe kandi igihembo nk’umuyobozi mwiza w’umwaka mu itsinda ry’amahoteli ya Protea (Protea Hotels).
Rob Kucera yabaye kandi Umuyobozi w’Inama y’Ubutegetsi mu kigo kigenzura ibikorwa by’ibigo 700 biri mu bikorwa by’amahoteli n’ubukerarugendo mu Ntara ya Western Cape muri Afurika y’Epfo kizwi nka ‘FEDHASA’.
Radisson Blu Hotel Kigali ni hoteli y’inyenyeri eshanu fite ibyumba 292, icyumba cy’inama cyakira abantu basaga 2500, ibiro byo gukoreramo n’ibindi. Yatashywe ku mugaragaro mu 2016, ndetse ifatwa nk’inkingi ya mwamba muri gahunda Guverinoma y’u Rwanda yihaye yo kwagura ubukerarugendo hibandwa ku kwakira ibiganiro, inama mpuzamahanga n’ibikorwa bitandukanye byiswe MICE mu magambo ahinnye y’Icyongereza bizwi nka Meetings, Incentives, Conferences and Events.
Huye: Amayobera ku nkende yapfuye imanitse mu mugozi.
Umunyeshuri wo muri Kaminuza y’u Rwanda, Rwamucyo Nsengimana Jean de Dieu, yabwiye IGIHE ko iyi nkende bayibonye mu masaha ya mu gitondo imanitse, bihutira kubimenyesha ubuyobozi.
Ati “Byatubereye urujijo kuko twabibonye mu gitondo nka saa mbili, bivugwa ko yari imaze iminsi ifite umugozi mu ijosi, birashoboka ko yagiye hejuru kwa kundi ziba zikina akagozi kagafatwa mu ibati kagahita kayizirika.”
Yakomeje agira ati “Ubuyobozi bwahise buhagera ariko nta cyo bwayikoraho kuko hari izindi nkende zarakaye, urumva ni hejuru cyane kandi bisaba n’abantu kuba bakurira kandi n’izindi nkende zihari byari bigoye kuba wazihakura.”
Hari amakuru ko urupfu rwayo rwatewe n’abantu bayiteze umugozi ku bushake, bakayambika agasinga mu ijosi bitewe n’uko hari abakunze kuvuga ko zibonera imyaka zikanabasagarira.
Umukozi wa RDB ushinzwe kubungabunga urusobe rw’ibinyabuzima, Ngoga Télesphore, yabwiye IGIHE ko bagiye gushaka amakuru y’icyaba cyayishe.
Ati “Turi kubikurikirana kugira ngo turebe uko bimeze maze hashakishwe ikintu cyakorwa byihutirwa. Ubu turi kuvugana n’abayobozi ba Kaminuza ngo tumenye uko bimeze.”
Amakuru agera kuri IGIHE ni uko nyuma iyi nkende yamanuwe aho yari imanitse ikajyanwa ahakusanyirizwa inyamaswa muri Kaminuza Nkuru y’u Rwanda mu Ishami rya Huye, kugira ngo iterwe imiti itazangirika maze ijye yifashishwa mu bushakashatsi n’abanyeshuri biga ibijyanye n’imibereho y’inyamaswa.
Gusa kugeza ubu hategerejwe ko ibanza gukorerwa ibizamini hakarebwe niba nta ndwara ifite, mu gihe yasanganwa uburwayi igahita ishyingurwa.
Bimwe mu birwa bitatse ibyiza nyaburanga mu kiyaga cya Kivu.
Ikiyaga cya Kivu ni cyo kiyaga kinini mu Rwanda cyikaba gikurura imbaga y’abantu haba Abanyarwanda ndetse n’abandi baturutse mu bihugu bitandukanye. Igice cyacyo kimwe kiri ku ruhande rw’u Rwanda mu gihe ikindi kiri muri Repuburika Iharanira Demokarasi ya Congo.
Ku ruhande rw’u Rwanda gikora ku turere tune aritwo Rusizi, Nyamasheke, Karongi na Rubavu, aha hakaba harangwa n’ibyiza nyaburanga bitandukanye birimo nk’amahoteri akikije ikiyaga ndetse n’umucanga abantu bidagaduriramo.
Ibi ni ibigaragara inyuma ariko imbere muri iki kiyaga harimo ibirwa bitandukanye byuje ubwiza butandukanye bituma uwabigezeho atifuza gutaha.
Mu gushaka kumenya amakuru kuri ibyo birwa, IGIHE yaganiriye n’umwe mu bakozi ba sosiyete “Golden Rwanda Safaris Ltd”, izobereye mu gutembereza ba mukerarugendo.
Umwe mu bayikorera yavuze ko igikurura abantu kujya kuri ibi birwa ari ukurira imisozi bizwi nka ‘Hiking’ ndetse no kureba inyoni.
Ati “Abantu bajya ku turwa ni abantu baba bagira amatsiko cyane, wa wundi uba ushaka kumenya ikiri imbere mu kiyaga. Abajyayo rero ibyo bakorayo ni ukurira imisozi ndetse no kureba inyoni kuko zibamo cyane haba ari heza iyo ukunda ibyo bintu.”
Ibirwa biri mu kiyaga cya Kivu
Ikirwa cya Nkombo
Nkombo ni cyo kirwa kinini mu kiyaga cya Kivu kuko gifite ubuso bungana na kilometero kare 29,7 harimo 22,7 km2 z’ubutaka na 7 km2 z’amazi, uyu akaba ari umurenge wose uri mu Karere ka Rusizi.
Iki kirwa gituwe n’abaturage bakabakaba ibihumbi 18, gikurura abatari bake bashaka kujya kureba ukuntu abantu batuye hagati mu mazi ndetse bakururwa n’imico yaho itandukanye n’isanzwe irimo nk’ururimi rw’Amashi rwumvwa n’abaho gusa ndetse n’imbyino zabo zizwi nko gusama.
Abaturage baho benshi batunzwe no kuroba n’ubundi bucuruzi butandukanye bakorera muri Repubulika Iharanira Demokarasi ya Congo. Ba mukerarugendo barahakunda kuko ubuzima bwaho butandukanye n’ubw’ahandi mu gihugu.
Iki kirwa nta terambere ryaharangwaga mu myaka yashize ariko muri iyi myaka ryarahageze kuko haboneka ibikorwa remezo bitandukanye nk’umuriro, amazi meza, amashuri, ivuriro ndetse na hoteli.
Ikirwa cya Gihaya
Gihaya na ho ni mu Karere ka Rusizi ndetse ni hafi na Nkombo ariko ho ni hato. Ni ikirwa ba mukerarugendo bakunda kujya gusura bashaka kurira imisozi ndetse no gutembera mu bwato. Ubuzima bwaho ni nk’ubwo ku Nkombo.
Akarwa k’Abakobwa
Aka ni akarwa kari mu Karere ka Nyamasheke gafite amateka akomeye mu Rwanda, kera bajyaga ku kajugunyaho abakobwa babaga baratwaye inda z’indaro ngo badateza ishyano ku musozi.
Abantu baturutse imihanda yose biganjemo igitsina gore bajya kuhasura bagira ngo barusheho kumenya amakuru y’uko byagendaga ku bakobwa bahajugunywaga.
Ikirwa cya Nyamunini
Nyamunini izwi cyane nka Napoleon Island, ni ikirwa kiri mu kiyaga cya Kivu ku ruhande rwa Karongi. Iki ni kimwe mu birwa bikurura ba mukarerugendo bitewe n’ubwoko bw’inyoni butandukanye buhari ndetse n’imbuto zihari.
Ikirwa cy’Amahoro
Amahoro na cyo kiri ku ruhande rwa Karongi, nk’uko cyitwa amahoro koko ngo gitemberwa n’abantu babuze amahoro muri bo kandi ngo bahageze bakabona amazi agikikije n’amajwi y’inyoni ziririmba bakumva buzuye amahoro muri bo.
Ikirwa cya Nyakarwa
Nyakarwa ni ikirwa giherereye mu Karere ka Karongi cyizwiho kugira inyoni zitandukanye. Uwahegeze nta yandi majwi aba yumva usibye urusobe rw’amajwi atandukanye y’inyoni.
Ikirwa cya Mpembe
Mpembe na yo iherereye muri Karongi akaba ari icyirwa kigengwa n’umuntu ku giti cye, aho yashyizeho ahantu hangana n’ibilometero bine abantu bagenda n’amaguru. Gikurura benshi kuko kibafasha kuruhuka mu buryo bwihariye.
Si ibi birwa gusa biri muri iki kiyaga kuko muri 2012, Ikigo cy’Igihugu cyo Kubungabunga Ibidukikije (REMA),cyatangaje ko mu kiyaga cya Kivu habarizwamo ibirwa 250. Muri byo, 56 biri ku rahande rw’u Rwanda. Ibi twavuzeho ni ibyo ba mukerarugendo bakunze muri gusura muri iki gihe.
Amaso ahanzwe u Rwanda mu kiganiro Echappées Belles cya France 5.
Ibihugu bya Afurika buri gihe usanga bigarukwaho mu itangazamakuru ry’abo “bavuga ko bageze kuri demokarasi” bigaragazwa nk’ahari kubera ihonyorwa ry’uburenganzira bwa muntu, intambara, indiri y’imitwe y’iterabwoba, ibyorezo n’inzara; ukagira ngo ni nk’imbabare itabarizwa.
Nko mu Bufaransa by’umwihariko, isura y’u Rwanda mu mboni zabwo ntiyakunze kuba nziza bitewe ahanini n’uruhare abari abayobozi babwo bashinjwa kugira muri Jenoside yakorewe Abatutsi mu 1994, nyuma bakajya no mu murongo wo kuyihakana no kutavuga ukuri kuri yo.
Ibyo byatumye n’abanyamakuru baho bagendera muri uwo mujyo, kuvuga ibyiza by’u Rwanda bigasa n’ibitabaho. Buri wese wumvise ko itangazamakuru ry’Abafaransa ryavuze ibyiza by’u Rwanda ntiyabura kugwa mu kantu.
Ibyo ariko birashoboka kuko mu nshuro nke bibaho n’iy’uyu munsi irazamo. Ikiganiro Echappées Belles gica kuri Televiziyo ya France 5 buri wa Gatandatu kuva ku wa 30 Ukuboza mu 2006, kiraza kwerekana ibyiza u Rwanda rumaze kugeraho mu rugendo rw’imyaka 27 rwiyubaka. Kiraba Saa 20:50 z’i Paris, saa 21:50 z’i Kigali.
Ni ikiganiro gisanzwe kigaragaza agace, igihugu cyangwa akarere runaka n’icyerekezo cyaho. Gikorwa n’abanyamakuru b’Abafaransa barimo Sophie Jovillard wanagitangije, akagikorana na Tiga ukomoka muri Bénin, Ismaël Khelifa na Jérôme Pitorin.
Mu itegurwa ryacyo, abo banyamakuru bakora urugendo bakajya gusura agace kadakunze kuvugwaho ibyiza (akenshi basura agace kari kure y’u Bufaransa), bakareba icyerekezo cyako n’ibihari byihariye bidakunze kuboneka ahandi, maze bakabyereka abagikurikira.
Mu minota 60 yacyo yo kuri uyu wa Gatandatu tariki 6 Werurwe 2021, Jovillard arerekana u Rwanda n’iterambere rumaze kugeraho n’ubwiza rufite mu myaka 27 rumaze rushegeshwe na Jenoside yakorewe Abatutsi mu 1994, aho yibanda ku guteza imbere abagore banagaragara cyane mu nzego nkuru z’igihugu.
Arabyerekanira mu mashusho arimo ayafatiwe mu Majyaruguru y’u Rwanda muri Pariki y’Ibirunga, Jovillard atemberana na Nyirakaragire Natalie wabaye umuganga wa mbere w’inyamaswa zo muri iyo pariki.
Haragaragaramo uko Abanyarwandakazi bari mu rwego rw’abikorera bageze kuri 40%, intambwe ikomeye itaraterwa n’ibindi bihugu byitwa ko bikomeye nk’u Bufaransa kuko bwo bufite 27%.
Muri Echappées Belles y’uyu munsi kandi haragaragarizwamo uko u Rwanda ruri kubaka ubukungu bushingiye ku ikoranabuhanga hahangwa imishinga myinshi izana udushya muri urwo rwego, ari nako rwongera ingamba zo kurengera ibidukikije.
Intambwe yo kuba rwaraciye umuco wo gupfunyika mu mashashi hakifashishwa ibindi bikoresho ni hake yatewe, naho ikoranabuhanga ryo gutwara amaraso ku bitaro bitandukanye hifashishijwe Drones ni ibigwi.
Mu mashusho y’umunota umwe yashyizwe kuri YouTube na Facebook bya Echappées Belles, Sophie Jovillard yakumbuje abantu icyo kiganiro abararikira kudacikanwa kuko cyerekana ibyiza nyaburanga by’u Rwanda birimo ikiyaga cya Kivu n’inyamaswa zo muri Pariki ya Akagera.
Ati ”Mwaramutse nshuti! Mwitegure tujyane mu rugendo rudasanzwe, mwese muhawe ikaze mu Rwanda, ahari ubwiza bushya butuma bamwe barubonamo Singapore ya Afurika, naho abandi bakarwita u Busuwisi bwo muri Afurika.”
Yavuze ko u Rwanda ari ruto mu ngano ariko rukaba “rugari bitewe n’ubwiza” bwarwo, ashimangira ko nyuma y’ihungabana rwasigiwe n’amateka mabi “ubu abarutuye babanye mu mahoro.”
Yakomeje ati “Ruriya ni urugero rw’abantu bakize ibikomere, mu by’ukuri ndumva nshaka kuhatemberana namwe. Nsubiyemo nti ‘ikaze kuri mwese’. Murakaza neza mu Rwanda”.
Abashaka gutembera no kumenya Umujyi wa Kigali bashyizwe igorora.
Uwageze muri uyu mujyi ntiyifuza gutaha kubera ibyiza byinshi birimo imiturirwa myiza, amahoteli yo ku rwego rwo hejuru, ubusitani burimo ibiti bitanga umwuka mwiza n’ibindi byinshi binogera ijisho ry’abawugezemo.
Abawugenda bakoresha uburyo butandukanye butuma babasha kwirebera ibyiza biwugize, hari abagenda n’amaguru cyangwa abakoresha imodoka zabo biterwa n’icyo bashimye.
Mu gukomeza korohereza abatembera uyu Mujyi, Kigali City Tour yazanye imodoka nini zifasha abantu kureba no kumenya neza Umujyi wa Kigali batavunitse.
Iyi modoka nini ikoze mu buryo bugeretse ku buryo ushaka kurebera Kigali ahirengeye ayibona ndetse no hasi akayibona, ikaba ikora ingendo zitandukanye buri munsi mu Mujyi wa Kigali.
Iyi modoka ihagurukira kuri Kigali Arena ikazenguruka hirya no hino mu duce two muri Kigali nka Kimironko, Kibagabaga, Rebero, mu mujyi rwa gati no mu tundi duce tw’umujyi.
Abashaka gutembera bashobora kugenda mu modoka ya mu gitondo cyangwa ihaguruka nyuma ya saa Sita, bakagenda basobanurirwa byinshi kuri Kigali buri wese yishyuye ibihumbi 10frw gusa akaza no guhabwa ibyo kurya.
Akarusho kandi n’uko abashaka gutegura ibirori kandi banagenda bashobora kwishyira hamwe iyi modoka ikabatembereza bari no kwishimisha mu birori byabo.
Ushinzwe guteza imbere ubucuruzi muri Kigali City Tour, Hassan Yakubu Mapesa, yavuze ko izi modoka zazanywe mu Mujyi wa Kigali mu gufasha abashaka kuwumenya ndetse no guteza imbere ubukerarugendo butandukanye ku buryo abantu bishimisha mu buryo butandukanye.
Ati “Izi modoka zifasha abantu kumenya Kigali ndetse no gusobanukirwa amateka yayo, ku buryo umuntu wakoze urugendo ataha yamenye byinshi kandi yanishimye yafashe amafoto meza n’ibindi byinshi byiza yabibonye.”
Si abo mu Mujyi wa Kigali gusa kuko ushaka kwishimana n’abawe mushobora kwishyira hamwe ku buryo babatembereza aho mushaka hose mu gihugu.
Mantis uBuranga, ubwato bw’akataraboneka buzakora nka hotel mu Kivu bugiye gutahwa.
Ubu bwato bwiswe Mantis Kivu Queen uBuranga byari biteganyijwe ko buzatangira gukora mu kwezi kwa Kane uyu mwaka, ariko kubera imbogamizi zitandukanye zatewe n’icyorezo cya Covid-19, imirimo yo kubaka yagiye idindira.
Umuyobozi uhagarariye ibikorwa bya Mantis mu Rwanda, Dino Urbani, yabwiye IGIHE ko bataramenya neza igihe buzarangirira ariko bateganya ko buzatangira gukoreshwa mu kwezi kwa Karindwi.
Ati “Ntituramenya neza igihe ubwato buzaba bwarangiye, bityo sinakubwira ngo ni iyi tariki, cyangwa ni uku kwezi […] gusa turifuza ko mu kwezi kwa Karindwi bwaba bwarangiye.”
Yakomeje avuga ko nyuma y’ukwezi n’igice ni ukuvuga mu mpera za Werurwe, hazaba hamenyekanye igihe nyacyo buzaba bwarangiye.
Ibikoresho byo kubaka ubu bwato bituruka muri Afurika y’Epfo bigateranyirizwa mu Rwanda.
Dino yakomeje agira ati “Twahuye n’imbogamizi nyinshi, kubera Covid-19 ibintu byose byarafunze, nta kintu cyavaga mu gihugu kimwe kijya mu kindi [...] imvura nyinshi yaraguye muri Kibuye abantu ntibabona uko bakora bituma ibikorwa bitinda.”
Yakomeje avuga ko uretse izo mbogamizi bahuye nazo, ibikorwa byo kubaka byasubukuwe ndetse ko hari gutegurwa aho ubwato buzakorera, kandi ko hari gushyirwamo imbaraga nyinshi kugira ngo burangire.
Mantis Kivu Queen uBuranga ni ubwato buzaba bufite ibyumba bigezweho (cabin) icumi, kimwe gishobora kwakira abantu bo ku rwego rwo rw’abakuru b’ibihugu n’ikindi cy’abanyacyubahiro basanzwe.
Buri cyumba kizaba kirimo ikintu cyose umuntu yakenera, nk’uko nyine yaba ari muri Hotel, ni ukuvuga ubwiherero n’ubwogero, ibyuma bitanga ubushyuhe n’ubukonje, televiziyo, restaurant, bar, n’ibindi bitandukanye.
Ubu bwato buri kubakwa na sosiyete yo muri Afurika y’Epfo yitwa AfriNest, imikorere yabwo ikazagenzurwa na Mantis izobereye mu gucunga amahoteli.
Mantis isanzwe ifite hotel mu Rwanda mu Karere ka Rusizi nayo yo ku rwego rwo hejuru. Yitwa Mantis Kivu Marina Bay, ifite ibyumba 79 birimo kimwe gishobora kwakira nk’Umukuru w’Igihugu.
Ubushobozi bwo kwitunga bwa Pariki y’Akagera bwaragabanyutse cyane kubera Covid-19.
Imibare yatangajwe n’iyi Pariki igaragaza ko mu 2019 yasuwe n’abakerarugendo barenga 50 000, mu gihe mu 2020 yasuwe n’abagera ku 15 844 gusa, ni ukuvuga ko bagabanutseho 68%.
Ushinzwe Ubukerarugendo n’Imenyekanishabikorwa muri Pariki y’Igihugu y’Akagera, Karinganire Jean Paul yabwiye IGIHE ko kimwe n’izindi nzego zose, urwego rw’ubukerarugendo narwo rwagizweho ingaruka cyane n’icyorezo cya COVID-19, bikaba byaratumye amafaranga ava mu bukerarugendo yinjizwaga na pariki y’Akagera agabanuka cyane.
Yagize ati “Ugereranyije ukwezi na Mutarama 2020 n’ukwezi kwa Mutarama 2021, harimo ikinyuranyo kinini cyane cy’igabanuka, bitewe na none n’uko abakerarugendo batakigenda nk’uko bagendaga COVID itaraza n’ubundi haracyariho COVID-19, ibihugu byinshi byo mu Burayi byashyizeho Guma mu rugo, abaturage babyo ntabwo babasha gutembera nk’uko batemberaga.”
Kuva muri Werurwe 2020 COVID-19 igeze mu Rwanda, ibikorwa by’ubukerarugendo byahise bihagarikwa, byongera gusubukurwa muri Kamena ubwo abantu bari bavuye muri Guma mu rugo.
Karinganire yavuze ko n’ubwo ibikorwa by’ubukerarugendo byongeye gufungura, hakiri ikibazo cy’uko ibintu bitarasubira mu buryo, kuko ahenshi hakiri ingamba zo kwirinda zituma bidashoboka ko baza mu gihugu ku mpamvu z’ubukerarugendo.
Yagize ati “Ingaruka za COVID-19 n’ubundi ziracyariho uko ibihugu biracyafunze, n’ubwo ubukerarugendo bufunguye. Abanyarwanda baraza, abanyamahanga batuye mu Rwanda baraza, ariko abanyamahanga bava mu mahanga bazanywe n’ubukerarugendo baragabanutse n’ubundi kubera Coronavirus.”
Yakomeje avuga ko mu mibare y’abantu nta gihinduka cyane, ariko amafaranga ya pariki ava mu bukerarugendo ngo yo ariyongera, kuko nk’ayinjiye muri Mutarama uyu mwaka aruta ayinjiye muri Kamena na Nyakanga ndetse na Kamena 2020, mu gihe mu Ukuboza ari bwo hinjiye menshi kuko mu Rwanda hari hafunguye n’abantu bashobora gutembera bisanzwe.
Pariki y’Akagera mu Ukuboza yinjije arenga miliyoni 120 Frw, mu gihe muri Mutarama yinjije arenga miliyoni 100 Frw.
Karinganire yavuze ko ingaruka za COVID-19 kuri Pariki y’Akagera ari nyinshi cyane, kuko nk’umwaka wa 2019 yabashaga kwibonamo ubushobozi bungana na 90% ikaba yari ifite intego yo kugera ku kigero cya 100% ariko bigakomwa mu nkokora n’icyorezo, kuko kuri ubu ngo byasubiye inyuma bari ku kigero cya 34% gusa.
Yavuze ko mu rwego rwo kurushaho guhangana n’izi ngaruka zatewe n’icyorezo bashyizeho poromosiyo ku Banyarwanda n’abandi banyamahanga baba mu Rwanda bifuza gusura pariki y’Akagera, aho bagabanyirijwe ibiciro byo kurara mu macumbi (lodge) agenzurwa n’iyi pariki ari yo ya Ruzizi na Karenge.
Kuri ubu ngo kurara muri rimwe muri ayo macumbi kuva ku ijoro rimwe kugera kuri atatu, ni 100 $, mu gihe ngo mu bindi bihe byari 199 $.
N’ubwo iyi pariki yahuye n’ibizazane mu mwaka ushize, yabashije kugira umwanya wo kunoza uburyo bwo kurushaho kwita ku nyamaswa ziri muri iyo pariki.
Mu mwaka ushize inzovu eshanu n’intare zambitswe utwuma dupima amerekezo (GPS), ndetse n’inkura icyenda zashyizwemo “transmitters”, ibyo byose ni mu rwego rwo kumenya aho izo nyamaswa ziherereye ndetse n’uko zimeze mu rwego rwo kurushaho kuzitaho.
Mu mwaka ushize kandi muri iyi pariki hagaragaye ubwoko bushya bw’inyoni bwa “Flamingo”, Karinganire yavuze ko ari amahirwe bagize kuko ari zimwe mu nyoni ubundi zidakunda kuboneka.
Ati “Ni ubwoko bw’inyoni buba budakunze kuhaza, izi rero flamingo ni imwe mu nyoni zidakunze kuba mu Akagera, iyo yaje iba yavuye nko muri Tanzania, iyo zibonetse biba ari amahirwe cyane, hari n’izo tuba dufata ko zanarangiye, kuzibona rero ni amahirwe.”
Pariki y’Igihugu y’Akagera ni imwe mu zujuje inyamaswa zisurwa cyane kuri uyu mugabane, nyuma yo gusubizwamo Inkura n’Intare zari zarahacitse kubera ibikorwa bya muntu. Ubu iyi pariki ibarizwamo inyamaswa zikomeye muri Afurika arizo Intare, Inzovu, Imbogo, Inkura n’Ingwe.
Mu mwaka wa 2020 abasura Pariki y’Akagera bagabanutseho 68 %
Pariki y’Akagera ivuga ko iyi mibare itari yitezwe ariko kubera icyorezo cya Coronavirus cyahungabanyije bikomeye uru rwego, bituma n’abayisura bagabanuka.
Mu mwaka wa 2019 iyo pariki yari yasuwe n’abakerarugendo 49 000, yinjiza miliyoni 1.5 z’amadolari.
Ubuyobozi bw’iyi pariki bwatangaje ko umwaka ushize nta bantu basuye pariki ngo bahamare igihe kinini nkuko byakorwaga mbere ndetse n’abagiye bahaza, ntabwo bagiye bakoresha amafaranga menshi nkuko byahoze.
Pariki y’Igihugu y’Akagera ni imwe mu zujuje inyamaswa zisurwa cyane kuri uyu mugabane, nyuma yo gusubizwamo Inkura n’Intare zari zarahacitse kubera ibikorwa bya muntu.
Ubu iyi pariki ibarizwamo inyamaswa zikomeye muri Afurika arizo Intare, Inzovu, Imbogo, Inkura n’Ingwe.
Bisate Eco Lodge yashyizwe mu mahoteli 10 ya mbere ku Isi atangiza ibidukikije.
Uru rutonde rwakozwe n’Urubuga Elite Traveler, rwandika amakuru arebana n’ibintu bihenze kandi bigezweho, ubukerarugendo n’ibindi, rugaragaraho hoteli nziza kandi zigezweho hagendewe kuri buri mugabane.
Umugabane wa Afurika ufitemo hoteli ebyiri zirimo Bisate Eco Lodge yo mu Majyaruguru y’u Rwanda ndetse na Grootbos Private Nature Reserve yo muri Afurika y’Epfo.
Urubuga Elite Traveler ruvuga ko rwakoze uru rutonde mu rwego rwo gufasha ba mukerarugendo guhitamo aho bashobora kuruhukira hajyanye n’igihe kandi hatangiza ibidukikije.
Imiterere ya Bisate Lodge ituma ba mukerarugendo bizihirwa no kuharara. Ni hoteli iri mu rwego rwa hoteli z’inyenyeri eshanu yatashywe ku mugaragaro na Perezida Paul Kagame ku wa 1 Nzeri 2017.
Kuva iki gihe Bisate Eco Lodge yatangiye kwirahirwa n’abatari bacye barimo icyamamare mu mukino wa Tennis, Maria Sharapova wayirayemo igihe yasuraga u Rwanda mu 2019.
Iyi hoteli yubatswe hagendewe ku muco Nyarwanda kuko uwayikoreye inyigo yagendeye ku buhanga bw’imyubakire gakondo ndetse n’ibirunga by’u Rwanda.
Igizwe n’inzu z’ibyatsi esheshatu, buri yose ifite ishusho ya kimwe mu birunga byo mu Rwanda ikaba ahitegeye ku gasozi keza kari mu ishyamba, ku buryo uburanga bw’imisozi iyikikije n’ikirere bituma uhari yumva umwihariko waho.
Uretse kuba ifite ishusho y’ibirunga nka Bisoke, Mikeno na Kalisimbi, urebye Bisate Lodge uhita kandi uyibonamo ishusho y’ingoro y’Umwami yo mu Rukari i Nyanza.
Urwego rw’Igihugu rushinzwe Iterambere (RDB) ruvuga ko kuba mu Rwanda harafunguwe Bisate Eco Lodge ari ikimenyetso ko umuhate w’igihugu mu kubungabunga ibikorwa bikurura ba mukerarugendo, amabwiriza yorohereza ishoramari ndetse na politiki iharanira impinduka nziza byatangiye gutanga umusaruro.
Kuba kandi iyi hoteli igenewe kwakira ba mukerarugendo bo ku rwego rwo hejuru bifuza kugirira ibihe byiza muri Pariki y’Ibirunga, ihorana abashyitsi bishyura amafaranga abarirwa muri miliyoni imwe y’amafaranga y’u Rwanda, bishimangira ko hari byinshi byisumbuye igihugu cyasangiza abaturutse mu mahanga.
Uretse Bisate Eco Lodge, u Rwanda rufite n’izindi hoteli zubatswe mu buryo bugabanya ingaruka mbi ku bidukikije zigera ku 10 zirimo nka Inzu Logde iri mu Karere ka Rubavu, intego akaba ari ukubaka izindi nyinshi.
Urutonde rwa Elite Traveler rugaragaraho izindi hoteli zifite umwihariko wo kutangiza ibidukikije nka Pikaia Lodge yo mu Birwa bya Galápagos, Habitas Tulum yo muri Mexique, Whitepod yo mu Busuwisi, Borgo Pignano yo mu Butaliyani, Song Saa Private Island Resort yo muri Cambodia, Soneva Fushi yo muri Maldives na Kokomo Private Island yo muri Fiji.
Amabwiriza mashya ku basura pariki z’u Rwanda n’ahantu nyaburanga.
Kuva kuwa Kabiri tariki ya 19 Mutarama 2021, Umujyi wa Kigali washyizwe muri gahunda ya Guma mu Rugo y’iminsi 15 nyuma y’uko ubwandu bwa Coronavirus bukajije intera mu gihugu no muri uyu mujyi by’umwihariko.
Icyo gihe Inama y’Abaminisitiri yatangaje ko usibye serivisi z’ingenzi zizakomeza gukora, izindi zizafunga aho bishoboka abantu bagakorera mu ngo. Iki cyemezo cyaje gisanga ikindi cyari cyafatiwe mu yabanje cyahagarikaga ingendo zihuza Umujyi wa Kigali n’Intara.
Mu rwego rwo kubahiriza imyanzuro y’iyi nama, kuri uyu wa Gatatu RDB yashyize ahagaragara amabwiriza arebana n’ibikorwa by’ubukerarugendo azakomeza kubahirizwa mu gihe hategerejwe izindi ngamba zizagenda zifatwa n’inzego zishinzwe ubuzima mu Rwanda.
Mu bikubiye muri ayo mabwiriza harimo ko ingendo zijyanye n’ubukerarugendo zemewe mu Mujyi wa Kigali no hagati ya Kigali n’izindi Ntara n’Uturere, hubahirizwa amabwiriza yo kwirinda COVID-19.
Harimo kandi ko abagenzi bose, baba abinjira cyangwa abasohoka mu gihugu bagomba kugaragaza icyemezo cy’uko bapimwe COVID-19 hifashishijwe uburyo bwihuse bwa RT-PCR mu masaha atarenze 120, mbere yo kuza cyangwa kugenda kandi abaganga bakaba barasanze batayirwaye.
Andi mabwiriza
Hoteli zakira abaturutse mu mahanga by’igihe gito zizakomeza gukora hubahirizwa amabwiriza yo kwirinda COVID-19.
Ibikorwa by’ubukerarugendo, harimo no gusura Pariki z’Igihugu, ingoro ndangamurage, ahantu nyaburanga ho gutembera ndetse no gusura imijyi bizakomeza mu gihugu hose, haba ku banyamahanga cyangwa abatuye mu gihugu, mu buryo bwubahiriza amabwiriza yo kwirinda COVID-19. Abatanga serivisi zifasha ba mukerarugendo basabwa kumenyesha RDB gahunda zabo ndetse n’inzira bateganya kunyura.
Abagenzi ubariyemo n’abashoferi, basabwa kuzuza inyandiko isaba urushushya rw’inzira bagashyiraho kopi z’ibyemezo by’uko bipimishije COVID-19 kandi batayirwaye, bakabyohereza hasigaye nibura amasaha 24 ngo batangire urugendo.
Ibigo by’ubukerarugendo bisabwa gusabira abakozi babyo uruhushya rw’inzira byuzuza buri cyumweru. Hoteli zemerewe kwakira gusa inama za ngombwa, zibanje kubihererwa uruhushya rwanditse na RDB.
RDB, yongeye kwibutsa abantu bose ko bagomba kubahiriza amabwiriza y’isuku no kwirinda yatanzwe na Minisiteri y’Ubuzima hagamijwe kurwanya ikwirakwira ry’icyorezo cya COVID-19.
Kuva ku wa 14 Werurwe 2020 ubwo umurwayi wa mbere yabonekaga mu Rwanda hamaze gufatwa ibipimo bya Coronavirus 804 337, byasanzwemo 11 548 banduye. Muri bo 7580 barasezerewe nyuma bikemezwa ko nta bwandu bagifite mu mibiri yabo mu gihe 3820 bakiri kwitabwaho, abapfuye ni 148.
Umunara nk’uwa Eiffel i Kigali: Umushinga mushya u Rwanda rweretswe wakongera ubukerarugendo.
Ni umunara wa metero 200 yagaragaje ko waba wihariye umwimerere Nyarwanda kuko ugaragaramo imirya y’inanga, ukaba wajyamo utubari, restaurants, inzu ndangamateka, indebakure (Jumelles) n’ibindi.
Umunara wa Eiffel umwe mu miremire ku Isi, ufite metero 300 z’uburebure. Uwo mu Rwanda uramutse wubatswe waba uwugwa mu ntege.
Icyo gitekerezo kiramutse cyemewe, nyir’umushinga agaragaza ko byakongerera u Rwanda kuba igicumbi cy’ubukerarugendo muri Afurika, amafaranga rwinjiza akiyongera.
Didier Gakuba ni inshuti y’uwo munyamahanga utifuje ko amazina ye atangazwa umushinga we utaremerwa dore ko we icyo atanga ari icyo gitekerezo n’igishushanyo, hagashakwa abashoramari.
Gakuba ni na we watangaje bwa mbere kuri Twitter amafoto agaragaza igishushanyo mbonera cy’uwo munara, asaba abayobozi mu Rwanda gusesengura niba uwo mushinga ushoboka.
Mu butumwa buherekejwe n’amafoto, Gakuba yagize ati “Muraho bayobozi bacu. Inshuti yanjye yakoze iki gishushanyo kiri mu bwoko bw’Umunara wa Eiffel. Yifuzaga ko gishyirwa kuri Mont Kigali kuko gifite metero 200, kikaba kijyamo restaurants, utubari n’indebakure. Iki gitekerezo murakibona gute? Ese abashoramari babyinjiramo nk’umushinga w’ubukerarugendo?”
Meya w’Umujyi wa Kigali ni umwe mu bayobozi bahise basubiza kuri Twitter, bavuga ko igitekerezo ari cyiza, anatanga igihe cyo guhura na nyir’umushinga ngo baganire.
Yagize ati “Umwaka mushya Didier Gakuba. Bwira iyo nshuti yawe ko byaba byiza tuganiriye birambuye kuri uyu mushinga. Ese yaba ari hafi ngo dupange uko twahura mu cyumweru gitaha?”.
Meya w’Umujyi wa Kigali ni umwe mu bayobozi bahise basubiza kuri Twitter, bavuga ko igitekerezo ari cyiza, anatanga igihe cyo guhura na nyir’umushinga ngo baganire.
Yagize ati “Umwaka mushya Didier Gakuba. Bwira iyo nshuti yawe ko byaba byiza tuganiriye birambuye kuri uyu mushinga. Ese yaba ari hafi ngo dupange uko twahura mu cyumweru gitaha?”
Ubukerarugendo butavugwa bushingiye ku buhinzi i Nyamasheke.
Abakorana na bamukerarugendo mu karere ka Nyamasheke barashishikariza abantu gusura ibikorwa by’ubukerarugendo bishingiye ku ubuhinzi.
Ibi babigarutseho mu rugendo rw’iminsi ibiri bakoze basura ubukerarugendo bushingiye ku mateka n’ibihingwa birimo ubuhinzi bw’icyayi mu karere ka Nyamasheke.
Ni urugendo rwari rugamije kumenyekanisha ibikorwa by’ubukerarugendo bishingiye ku muco n’amateka y’abantu birimo n’ubushingiye ku buhunzi.
Nyuma yo gusura bimwe mu bikorwa birimo ubuhinzi bw’icyayi cya Gisakura n’uruganda rugitunganya biherereye mu murenge wa Bushekeri, babwiye IGIHE ko usanga abantu bakunze gusura za pariki z’inyamanswa, ibiyaga, imigezi ariko ugasanga badasura ibikorwa by’ubukerarugendo bushingiye ku buhinzi.
Rugero Jeannette uherekeza ba mukerarugendo yagize ati “Ntabwo baragira amakuru yimbitse ku gusura ubuhinzi, nashishikariza buri wese gusura ubukerarugendo bushingiye ku bihingwa. Urugero abantu benshi banywa icyayi batazi uko gitunganywa, gihingwa gute. Abenshi babisura ni abanyamahanga.”
Kamugisha Kirenga yunzemo ati “Ntabwo abantu bafite amakuru ahagije, bayafite bajya babishyira muri gahunda zabo bakamenya ko nibagera hano bazajya gusura inganda z’icyayi, imirima y’icyayi, uko basoroma ndetse akaba yanasoma kuri icyo cyayi. Ni ukutabimenyekanisha, hari ibindi byinshi bitamenyekana harimo icyayi kuko abenshi bazi icyayi ku meza. Bipfira mu kumenyekanisha.”
Karangwa Anaclet uhagarariye Ivomo, umuryango uteza imbere ubukerarugendo bushingiye ku umuco n’abaturage yavuze ko abantu benshi bazi ko ubukerarugendo ari parike na hoteli kandi hari n’ubundi bwafasha abantu.
Ati “Hari ikintu cyagiye kijya mu bantu kumva ko ubukerarugendo ari amaparike na za hoteli ariko hari ibintu byinshi byakorwamo ubukerarugendo. Bakeneye kuza kureba umuturage ahinga gute, nk’ibi twajemo by’icyayi biri mu buzima bwo guhinga. Hari abantu rero bishimira kugenda muri kiriya cyayi gisa neza, akareba uburyo bagisoroma.”
Mu karere ka Nyamasheke, ni hamwe mu hantu hari ibikorwa by’ubukerarugendo birimo ishyamba rya Nyungwe, ikiyaga cya Kivu ndetse n’ubuhinzi bw’icyayi n’amateka. Aba bakora mu bikorwa by’ubukerarugendo bakaba biyemeje kuzamura imyumvire ku bukerarugendo bushingiye ku muco, ubuhinzi n’abantu.
Abashoramari b’i Rusizi beretswe amahirwe bakwiye kubyaza umusaruro.
Mu nama yahuje abayobozi muri RDB n’abashoramari bo muri Rusizi, bagaragaje ko hari amahirwe yo kwihutisha ishoramari batari bazi ko ari muri aka karere.
Umuyobozi ukuriye Ishami ry’Ishoramari muri RBD, Lucky Philip, yagaragaje ko abashoramari bafite amahirwe yo kubakiraho babyaza umusaruro.
Mbere y’uko Isi yibasirwa na Coronavirus yatumye hafatwa ingamba zitandukanye zirimo no guhagarika ingendo zihuza ibihugu, imipaka ya Rusizi ya I n’iya II, n’uwa Bugarama yanyurwagaho n’Abanyarwanda n’Abanye-Congo mu ngendo z’ubucuruzi.
Rusizi ifite abashoramari banini 65 bahafite amahoteli n’ibindi bikorwa binini ariko hari ibicuruzwa byinshi bigitumizwa mu Mujyi wa Kigali, bigatuma bihagera bihenze cyane.
Abitegereza Akarere ka Rusizi bakabona nka zahabu ikiri mu gitaka kuko katarabyazwa umusaruro mu buryo bugaragara ukurikije ko gafite n’isoko utasanga ahandi ry’abaturanyi b’i Bukavu muri Repubulika Iharanira Demokarasi ya Congo batuma kagira isoko ryagutse ry’ibicuruzwa bitandukanye.
Abashoramari bo muri Rusizi beretswe ko hari amahirwe batarabyaza umusaruro kuko nko mu cyanya cyahariwe inganda kugeza ubu hamaze kugeramo rumwe gusa.
Ikiyaga cya Kivu uretse kugishakiramo isambaza na zo ubu zisigaye zarabuze, nta kindi kintu kigaragara abagituriye bagikesha nyamara, abazi iby’ubukerarugendo bakibonamo imari ikomeye.
Izi ngingo kimwe n’izindi ziri mu zo abashoramari bo mu Karere ka Rusizi beretswe nk’izo bakeneye kubyaza umusaruro.
Umujyi wa Rusizi ni umwe muri itandatu yunganira uwa Kigali muri gahunda ya Leta y’u Rwanda y’uko 35% by’Abanyarwanda bazaba batuye mu mijyi bitarenze 2020.
Teddy Riley yasazwe n’ibyishimo ubwo yasuraga ingagi mu Birunga.
Uyu mugabo w’umunyabigwi muri muzika, agiye kumara icyumweru mu Rwanda mu rugendo rwe bwite ariko byitezwe ko rushobora gushibukamo imikoranire yo mu yindi sura.
Amashusho yashyizwe ku rukuta rwa Twitter rwa Visit Rwanda, amugaragaza ari mu Birunga yagiye gusura ingagi, ndetse asangiza abantu ibyishimo afite. Yasuye umuryango wa Kwitonda, abona uburyo izi nyamaswa zifite imiterere igiye kumera nk’iy’umuntu n’ibindi.
Ku rukura rwe rwa Instagram naho yasangije abamukurikira amashusho y’umwana usa n’uri ahantu mu cyumba uri kubyina, avuga ko yishimiye kuba ari mu Amakaro (hotel y’akataraboneka iri hafi ya Pariki y’Ibirunga), avuga ko ari ahantu bakirana ababagana urugwiro ha mbere yabonye mu buzima bwe.
Teddy Riley wageze mu Rwanda ku wa Gatandatu tariki 5 Ukuboza akabanza gushyirwa mu kato kugira ngo apimwe Covid-19, ku wa Mbere tariki 7 Ukuboza yasuye Urwibutso rwa Jenoside yakorewe Abatutsi rwa Kigali ku Gisozi, anunamira inzirakarengane ziharuhukiye.
Nyuma yasuye ishuri rya muzika rya Nyundo aganira n’abanyeshuri baho ndetse abemerera kuzagaruka azanye n’inshuti ze bakareba impano ziri mu Rwanda. Yagiranye ibiganiro kandi n’abakora mu ruganda rw’imyidagaduro mu Rwanda anasura inzu ihanga imideli ya House of Tayo.
Abandi ba mukerarugendo bo muri Israel basuye u Rwanda.
Ahagana saa sita kuri uyu wa Kane nibwo iyi ndege yageze i Kigali. Ambasaderi wa Israel mu Rwanda, Ron Adam, niwe watangaje ko aba ba mukerarugendo bageze mu Rwanda, baje “kureba ibyiza” birutatse.
Baje nyuma y’aho mu mpera za Ugushyingo Sosiyete ya Israel itwara abantu n’ibintu mu kirere, Israir, yatangizaga ingendo zayo mu Rwanda za buri cyumweru itwaye ba mukerarugendo 80.
Mu Ugushyingo Israir yari yatangaje ko izatangira gukora ingendo rimwe mu cyumweru uhereye kuri uyu wa Kane tariki ya 26 Ugushyingo, aho ikiguzi cyo kugera i Kigali uvuye muri Israel ari amadolari 399, ni ukuvuga hafi ibihumbi 400 Frw.
U Rwanda na Israël byatangiye imibanire mu 1962 ubwo u Rwanda rwabonaga ubwigenge. Uyu mubano waje gusa n’uhagarara kubera Jenoside u Rwanda rwaciyemo n’ibibazo byayikurikiye, ariko urasubukurwa ku buryo rufite ambasade ifite icyicaro i Tel Aviv guhera mu 2015.
Tariki ya 1 Gicurasi 2019 nibwo Israel yafunguye Ambasade yayo mu Rwanda; nibwo bwa mbere iki gihugu cyagize Ambasaderi [Ron Adam], ugihagarariye i Kigali kuva mu myaka 50 ishize.
Yafunguwe nyuma y’uko muri Nzeri 2018, Perezida Kagame na Minisitiri w’Intebe wa Israël, Benjamin Netanyahu, bemeranyije kubaka umusingi uhamye w’umubano mu bya dipolomasi n’ubukungu ushingiye ku kugira za ambasade mu bihugu byombi.
Ku wa 25 Kamena 2019 nibwo indege ya Sosiyete Nyarwanda ikora ingendo zo mu kirere, RwandAir, yageze i Tel Aviv muri Israel. Ni igikorwa cyazamuye amahirwe y’ubukerarugendo, ubucuruzi n’ishoramari ku bihugu byombi ndetse abakora ingendo za gihanuzi boroherwa no kugana i Yerusalemu.
Forest of Hope Guest House and Camp Site yafunguye imiryango muri Pariki ya Gishwati-Mukura.
Forest of Hope Guest House and Camp Site yashyizweho na Forest of Hope Association (FHA) isanzwe ibungabunga Ishyamba rya Gishwati ifatanyije n’Urwego rw’Igihugu rw’Iterambere (RDB).
Ba mukerarugendo bazacumbikirwa mu nyubako yabugenewe ndetse no mu ihema ryubatswe mu buryo bugezweho mbere cyangwa nyuma yo gutambagizwa muri Pariki ya Gishwati-Mukura bitegereza ibyiza biyitatse.
Iyi nyubako ifite ibyumba bibiri bishobora kwakira abantu bane, bahabwa serivisi zose bakenera zirimo amafunguro atatu ku munsi, aherekejwe n’ikinyobwa kidasembuye. Ihema ryubatswe hafi ya Pariki ya Gishwati-Mukura ryo rishobora gukambikwamo nibura n’abantu umunani.
Ba mukerarugendo basura iyi pariki bazoroherwa no kubona ibimera gakondo n’ubwoko bw’inyamaswa zinyuranye ziganjemo inkende n’impundu (chimpanzee) n’inkima (golden monkey), inyoni n’izindi nyamaswa nto zinyuranye.
Mu rwego rwo gukomeza kubungabunga urusobe rw’ibinyabuzima ndetse n’ibidukikije, buri mukerarugendo uhasura azajya asabwa gutera igiti.
Umuhuzabikorwa wa FHA, Thierry Aimable Inzirayineza, yavuze ko biteguye kwakira ba mukerarugendo ba mbere muri Forest of Hope Guest House and Camp Site.
Yagize ati “Turi gukorana na Wilderness Safaris mu bijyanye no kubungabunga urusobe rw’ibinyabuzima no guteza imbere umuryango, twita ku gukurikirana inguge, gutanga uburezi ndetse tuzabisangira n’abashyitsi bacu.
“Forest of Hope Association yishimira umubano twubatse n’abafatanyabikorwa bacu muri sosiyete mu myaka ishize ndetse imyumvire ihuriweho ku gaciro ko kurinda no kubungabunga Gishwati yatumye tugera kuri iyi ntambwe yo kuyibyaza umusaruro mu buryo burimo no gukurura ba mukerarugendo.’’
Umuyobozi w’Ishami ry’Ubukerarugendo muri RDB, Belise Kariza, yashimangiye ko Forest of Hope Guest House and Camp Site ari inyongera ku bikorwa remezo byakirirwamo ba mukerarugendo, bituma bishimira serivisi zinoze bahabwa.
Yakomeje ati “Ndashimira Forest of Hope Association na Wilderness Safaris ku kongera imbaraga muri gahunda y’u Rwanda yo kuba igicumbi cya ba mukerarugendo giha agaciro, kikanarinda umutungo wacu kamere.’’
RDB iheruka gutangaza ko Pariki ya Gishwati-Mukura iherutse no gushyirwa mu murage w’Isi n’Ishami ry’Umuryango Mpuzamahanga ryita ku Burezi n’Umuco (UNESCO), igomba gutangira kwakira abakerarugendo mu Ukuboza 2020.
Iyi ntambwe ni irindi tafari ryiyongereye mu rugendo u Rwanda rufite rwo kongera amafaranga rukura mu bukerarugendo, ku buryo mu 2024, ruzaba rwinjiza miliyoni $800 ku mwaka avuye kuri miliyoni 438$ mu 2017.
Mu 2014 nibwo u Rwanda rwakiriye miliyoni 9,5$ agamije kurufasha gutunganya neza ishyamba rya Gishwati-Mukura, yavuye mu Kigo Mpuzamahanga cyita ku Bidukikije, kibinyujije muri Banki y’Isi.
Muri Gashyantare 2016 nibwo ishyamba cyimeza rya Gishwati - Mukura riherereye mu ruhererekane rw’Imisozi y’isunzu rya Congo-Nil, ryemejwe nka Pariki y’Igihugu ya kane, yitezweho gutanga umusanzu mu kwinjiza amadevize binyuze mu bukerarugendo n’izindi nyungu zituruka ku bidukikije.
Iyi pariki iherereye mu Turere twa Rutsiro na Ngororero mu Ntara y’i Burengerazuba bw’igihugu, ingana na hegitari 3 558, harimo icyanya cya Gishwati gifite ubuso bungana na hegitari 1 570, n’icya Mukura kingana na hegitari 1 988.
Ayo mashyamba azwimo ibimera gakondo n’ubwoko bw’inyamaswa zinyuranye ziganjemo inkende n’impundu n’inkima, amoko arenga 130 y’inyoni, harimo 15 aboneka muri iyi pariki gusa, n’izindi nyamaswa nto zinyuranye.
Ni pariki yabashije kubaho kubera uruhare rwa leta n’abaturage, kuko nyuma ya Jenoside yakorewe Abatutsi yari yakendereye, ituzwamo abaturage ndetse ibindi bikorwa byabo birushaho kuyangiza.
Mu 2009 nibwo yatangiye kubungabungwa no gusubiranywa, ngo yongere ibe igicumbi cy’urusobe rw’ibinyabuzima. Muri Mata 2019, RDB yagiranye amasezerano y’imyaka 25 n’Ikigo Imizi Eco-Tourism Development Ltd yo gutunganya no gucunga Pariki y’Igihugu ya Gishwati-Mukura, ku buryo ihinduka igice gikorerwamo ubukerarugendo.
Bigiye kwikuba kabiri: Menya impinduka nshya mu biciro byo gusura Pariki y’Igihugu y’Akagera.
Mu ihame ry’ubucuruzi busanzwe, uko ugira abakiliya benshi niko utera imbere kurushaho, ariko iryo kurengera ibidukikije ribivuga ukundi, kuko iyo abantu babaye benshi cyane, ibihombo biba byinshi.
Imibare igaragaza ko nko mu mwaka wa 2010, Pariki y’Igihugu y’Akagera yasurwaga n’abantu bagera mu 15,000 ku mwaka, kugeza mu 2019 barazamuka cyane kuko bageze hafi ku 50.000.
Ubuyobozi bw’iyi pariki buheruka kumenyesha abafatanyabikorwa bayo ko bijyanye no kuba ba mukerarugendo benshi bayisura mu mezi ane y’umwaka, hari igihe yarenzaga ubushobozi ifite bwo kubakira, kandi bifite ingaruka mbi kuri pariki n’abayisura.
Yakomeje iti “Bumwe mu buryo bwo kugabanya iri zamuka n’ingaruka rigira kuri pariki, kandi hagakomeza kuboneka ubushobozi bukenewe mu gucunga pariki, ni mu kugena ibiciro.”
“Uburyo bushya bwo kugena ibiciro bigamije gushishikariza abantu kuhamara igihe kirekire, ikintu dukeneye kongeramo imbaraga kandi twanabonye cyane muri iki gihe cyo kuzahura ubukerarugendo bw’imbere mu gihugu.”
Ibiciro byakubwe akarenga kabiri
Mu mpinduka zikomeye zakozwe, harimo kongera igiciro cyo kwinjira muri pariki, ariko bikagenda bigabanywa igihe umuntu ahamaze ijoro rya kabiri n’irya gatatu. Bibarwa ko nta kiguzi cy’inyongera umuntu azajya asabwa kuva ku ijoro rya 4-7, bizaba nk’inyongezo ya pariki.
Mu byiciro bishya kandi hashyizwemo igiciro cyo kuba indege yagwa hagati muri Pariki, aho umuntu yishyuzwa $50.
Mu biciro bizatangira kubahirizwa guhera ku wa 15 Mutarama 2021, bigaragara ko Umunyarwanda cyangwa umuturage wo muri kimwe mu bihugu bigize Umuryango wa Afurika y’Iburasirazuba (EAC) wishyuraga $7.50 cyangwa 6,500 Frw nk’ikiguzi cyo kwinjira muri Pariki, azaba yishyura 16$ cyangwa 15,000 Frw ku munsi cyangwa ijoro rimwe.
Mu gihe mbere habarwaga gusa igiciro cy’umunsi ukwawo, ubu umuntu namara amajoro abiri muri iyi pariki azishyura 24$ cyangwa 22,500 Frw, amajoro naba atatu yishyure 30,000 Frw yo kwinjira gusa.
Naho umunyamahanga ubusanzwe winjiraga yishyuye 50$, guhera muri Mutarama 2021 azaba yishyura 100 $, ku majoro abiri yishyure $150, mu gihe kuri atatu azishyura $200.
Mu biciro byashyiriweho abana, abafite munsi y’imyaka itanu ntabwo bazajya bishyuzwa.
Ku bayirengeje ariko nabo ibiciro bizazamuka. Abana bafite imyaka 6 – 12 bo mu Rwanda na EAC bishyuraga $4 (3,500 Frw), bazajya bishyura $11 (10,000 Frw). Ku majoro abiri igiciro kizaba $16 (15,000 Frw) naho ku majoro atatu kibe $21 (20,000 Frw).
Uretse igiciro gitangwa ku muntu, no ku gitangwa ku winjije imodoka nacyo hazabamo impinduka.
Imodoka nto y’inyarwanda cyangwa yanditswe muri EAC yishyuzwaga $12 (10,000 Frw) azaba $10, naho zimwe nini zitwara ba mukerarugendo zishyuzwaga $24 (20.000 Frw), yagabanyijwe aba $20. Ku modoka nto n’inini zo hanze ya EAC zo ntibyahindutse, ni $40 na $100 nk’uko bikurikirana.
Impinduka ku matsinda n’abishyura umwaka wose
Mu buryo busanzwe, byateganywaga ko iyo abantu bishyize hamwe ari Abanyarwanda barenga 20, bahitaga bagaranyirizwa 1500 Frw kuri buri muntu, maze bakishyura 5000 Frw kuri buri umwe winjiye muri Pariki y’Igihugu y’Akagera.
Mu buryo bushya guhera muri Mutarama 2021, “amatsinda y’Abanyarwanda bishyize hamwe basaga 20 bagabanyirizwaho 20% ku giciro gisanzwe cyo kwinjira muri pariki; 12.000 Frw ku muntu mukuru na 8000 Frw ku bana.”
Mu mpinduka kandi harimo izamuka mu biciro by’umuntu wishyura gusura pariki mu mwaka wose.
Ku munyarwanda cyangwa umuturage wa EAC, umuntu ku giti cye yishyura 95,000 Frw (nta cyahindutse), ariko ku bantu babiri yavuye 115,000 Frw agera ku 150,000 Frw; naho ku muryango ava ku 150,000 Frw agera ku 205,000 Frw.
Ni mu gihe ku banyamahanga batuye mu Rwanda cyangwa muri EAC bo bishyuraga $250 ku muntu umwe, yabaye $300. Ku bantu babiri yari $400 yabaye $500, mu gihe ku muryango wose yari $600 yabaye $700.
Ku bantu bari baramaze kwishyura gusura Pariki mu mwaka utaha ntabwo bazishyuzwa andi mafaranga. Ntabwo izi mpinduka ariko zageze ku biciro byo kurara ahantu nka Ruzizi Tented Lodge cyangwa Karenge Bush Camp.
Ni nk’uko ibiciro byishyurwa abayobora ba mukerarugendo muri pariki bitahindutse , ni $ 25 ku gice cy’umunsi na $40 ku munsi wose.
Pariki y’Igihugu y’Akagera ni intaho y’inyamaswa eshanu zikomeye kuri uyu mugabane, zirimo Intare, Inkura, Inzovu, Imbogo n’Ingwe.
Ni n’iwabo w’inyoni z’amoko asaga 482, ikanagira umwihariko ko uretse ibinyabuzima byo mu gasozi, iyi pariki inabamo ibinyabuzima byinshi byo mu mazi.
Ibyo wamenya ku ishyamba rya Ibanda- Makera rigiye kugirwa icyanya cy’ubukerarugendo (Amafoto).
Ni ishyamba ribarizwamo inyamanswa zirimo inkima, inkende, isatura, ingwe, amoko y’inyoni zitandukanye, isha n’amoko menshi y’inzoka. Habarizwamo kandi amoko 124 y’ibiti birimo n’ibivura indwara zitandukanye.
Umugabo witwa Rugira Ananias yavuze ko muri iri shyamba mu myaka yo mu 1970 habagamo inyamanswa nyinshi zitandukanye zirimo imbogo, intare, inzovu n’izindi. Ngo zagiye zigenda bitewe n’uburyo abantu baturaga hafi y’ishyamba bakazisagarira.
Umuhuzabikorwa w’umushinga ushinzwe kubungabunga ibidukikije NAP ukorera muri REMA, Mugabo Fabrice, yatangaje ko Akarere ka Kirehe mu gihe iri shyamba ritaba ryitaweho rizagabanuka.
Ati “ Uko tutaryitaho rigenda rigabanuka ku buso, byagaragaye ko nitutaryitaho rizagabanuka kurushaho akamaro ryari rifitiye abaturage n’igihugu muri rusange, niyo mpamvu REMA ifatanyije n’abafatanyabikorwa habayeho ibikorwa byo kwita kuri iri shyamba aho ryashyizweho uruzitiro ruritandukanya n’abaturage hakazanaterwamo ibiti bishya byinshi hanongerwemo n’ibindi byari bisanzwemo.”
Mugabo yavuze ko abaturage barituriye bazahabwa ibiti birimo iby’imbuto n’ibindi bisanzwe ndetse banafashwe mu bundi buryo burimo kubahuriza mu makoperative abakora ubuvumvu bahabwe inkunga, yavuze ko mu myaka ine leta igiye kurishoramo miliyoni 400 Frw.
Abaturage baturiye iri shyamba batangiye kubona inyungu
Rugina yavuze ko gutangira kurivugurura byatangiye kubafasha kuko bamwe mu baturage batangiye kuhabona akazi abandi basabwa kwibumbira mu makoperative kugira ngo bahabwe ubufasha.
Ati “Abaturage benshi babonye akazi mu kurizitira abandi bakabona mu gukora imihanda itandukanya ishyamba n’imirima, abandi basabwe kwibumbira mu makoperative kugira ngo bazabashe gufashwa bari hamwe.”
Nikuze Clementine we yavuze biteguye kwakira abakerarugendo baza kurisura agasaba leta kubakorera umuhanda ukaba mwiza ndetse bakanagezwaho n’amashanyarazi kugira ngo nabo bagire ibikorwa by’iterambere bakora.
REMA ivuga ko mu myaka ine iri shyamba rizaba rimaze kuvugururwa aho rizashorwamo miliyoni 400 Frw. Iri mu biganiro na RDB bigamije kureba uko ryahindurwa ahantu nyaburanga ku buryo nyuma y’iyo myaka ine ryatangira gusurwa na ba mukerarugendo.
Ni ku nshuro ya mbere iyi kompanyi ikoreye urugendo mu Rwanda, gusa byitezwe ko izi ngendo zizakomeza kujya zikorwa buri Cyumweru.
Mu Ugushyingo, iyi sosiyete yari yatangaje ko izatangira gukora ingendo rimwe mu cyumweru uhereye kuri uyu wa Kane tariki ya 26 Ugushyingo, aho ikiguzi cyo kugera i Kigali uvuye muri Israel ari amadolari 399, ni ukuvuga hafi ibihumbi 400 Frw.
Saa Munani nibwo iyi ndege yageze i Kigali itwaye ba mukerarugendo bari bakandagiye ku butaka bw’u Rwanda ku nshuro yabo ya mbere, ibyishimo byari byose ku bari bayirimo muri uru rugendo rwanditse amateka.
Abageze mu Rwanda, bagaragaje ko gusura u Rwanda ari ukwifatanya narwo nk’ibihugu byombi bihuje amateka, kandi banyotewe no kubona ibyiza birutatse.
RwandAir yari isanzwe ikorera ingendo mu Mujyi wa Tel Aviv muri Israel gusa zahagaritswe kubera icyorezo cya Coronavirus, ndetse ntiharatangazwa itariki zizasubukurirwa.
Bivugwa ko iyi ndege ya Israel mu cyumweru gitaha nabwo izongera gukorera urugendo mu Rwanda, kuri iyo nshuro izaba itwaye ba mukerarugendo barenga 100.
Sosiyete y’indege ya Israel igiye gukorera urugendo rwa mbere mu Rwanda.
Ku manywa yo kuri uyu wa Gatanu nibwo iyi ndege iza gusesekara ku Kibuga cy’Indege Mpuzamahanga cya Kigali i Kanombe itwaye ba mukerarugendo 80 bagamije gutembera mu bice bitandukanye nyaburanga by’u Rwanda.
Ambasaderi wa Israel mu Rwanda, Ron Adam, yatangaje ko “Israir iza kugera ku butaka bwiza bwa Kigali itwaye abakerarugendo 80”. Yakomeje agira ati “Murakaza neza”.
Amakuru agera kuri IGIHE ni uko mu bari bukorere urwo rugendo mu Rwanda harimo na Minisitiri ushinzwe ibijyanye n’indege ugomba kugirana ibiganiro na bagenzi be b’u Rwanda. Ni ibiganiro bigamije ko iyi sosiyete yatangira gukorera mu Rwanda ingendo ziva i Kigali zerekeza i Tel Aviv muri Israel.
RwandAir yari isanzwe ikorera ingendo muri uyu mujyi gusa zahagaritswe kubera icyorezo cya Coronavirus, ndetse ntiharatangazwa itariki zizasubukurirwa.
Bivugwa ko iyi ndege ya Israel mu cyumweru gitaha nabwo izongera gukorera urugendo mu Rwanda, kuri iyo nshuro itwaye ba mukerarugendo baruta abo iza kugerana i Kigali kuri uyu wa Kane.
Abarenga 100 bagiye kwifashishwa mu rugendo mbarankuru ruva imuzi ibyiza bitatse u Rwanda (Amafoto).
Rwanda Nziza ni urugendo ruzagera mu turere twese tw’igihugu, hagamijwe kuvumbura no kumenya ahantu nyaburanga hadakunze kuvugwa ndetse no kwerekana ishusho nyarwo y’u Rwanda rwo muri iki gihe.
Ni igitekerezo kigamije ahanini guteza imbere uburyo bwo kubara inkuru z’u Rwanda kandi bikozwe n’Abanyarwanda aho gutegereza ko bigirwamo uruhare n’abanyamahanga.
Rwanda Nziza izifashisha abafotozi n’abakora amashusho kugira ngo berekane imiterere y’u Rwanda, Isi yose irusheho kurumenya. Ni muri gahunda yo gukomeza gushishikariza ba mukerarugendo ko hari ibyiza nyaburanga byo gusura mu rwa Gasabo no gukuza umuco wo gusura iby’iwacu mu Banyarwanda.
Abatangije iyi gahunda bizeye ko izafasha mu kuzahura urwego rw’ubukerarugendo rwazahajwe n’icyorezo cya COVID-19 cyarusubije inyuma by’umwihariko.
Ku bufatanye n’Urwego rw’Igihugu rw’Iterambere (RDB) na gahunda ya Tembera u Rwanda, Rwanda Nziza izakorwa n’itsinda ry’abantu barenga 100, harimo abafotora, abafata amashusho, abashakashatsi, abanyamateka, abayobora ba mukerarugendo n’abakora ibijyanye no kubungabunga ibidukikije.
Rwanda Nziza ni rwo rugendo rwa mbere rwo muri ubu bwoko ruzaba ari runini mu Rwanda kuko ruzagera mu turere 30 twose tw’igihugu.
Iyi gahunda yatangijwe na Image Rwanda n’abanyamuryango bayo nyuma yo kubona ko hakenewe ibikorwa bituma ubukerarugendo bwongera kuzamuka, kandi amashusho akaba ari bumwe mu buryo bwizewe ibi byakorwamo.
Uru rugendo ruzakorwa mu byiciro bibiri birimo icyo gufata amashusho kizatangira mu Ukuboza 2020 kugeza muri Gicurasi 2021 n’icyo kuyatunganya no kuyatangaza kizakomerezaho kugera mu mpera z’umwaka utaha.
Amashusho azakusanywa muri uru rugendo azerekanirwa mu mamurika atandukanye ndetse hanifashishwe ikoranabuhanga rihambaye rya ‘Virtual Reality’, mu Rwanda no hanze yarwo. Bizamurikirwa ku rubuga rwa Image Rwanda (), rusanzwe rucuruza ibihangano by’Abanyarwanda.
Biteganyijwe kandi ko hazakorwa igitabo kizitwa “Rwanda Nziza” kizaba gikubiyemo ibyiza bitatse buri karere k’u Rwanda.
Image Rwanda ni ihuriro ry’abafotora n’abakora amashusho n’ibindi bijyanye nabyo. Ifite urubuga rucururizwaho ibi bikorwa (Stock Photo) rufite amafoto arenga 200 000 n’amasaha arenga 3000 y’amashusho.
Iri huriro ryashinzwe na Ishimwe Innocent na Habimana Jean Luc, kuri ubu rifite abanyamuryango barenga 100 barimo abafotora, abafata amashusho n’abashushanya bifashishije ikoranabuhanga rigezweho. Amashusho ya Image Rwanda amaze gukoreshwa n’imbuga zinyuranye nini ku Isi harimo nka Paris St Germain, urwa Visit Rwanda n’ahandi.
Burera Beach Resort hotel igiye kwegurirwa abikorera.
Iyo hotel iherereye mu Murenge wa Kagogo, hafi y’Ibiyaga bya Burera na Ruhondo. Yubatswe mu rwego rwo guteza imbere ubukerarugendo muri ako gace.
Yuzuye mu 2016 ariko ntabwo iratangira gukoreshwa. Umwanzuro wo kuyegurira abikorera ufashwe nyuma y’aho akarere gasheshe amasezerano na rwiyemezamirimo wari wahawe kuyicunga.
The New Times yatangaje ko Barakabuye Nsengiyumba ari we wari wahawe gucunga iyo hotel, icyakora muri Nzeri uyu mwaka amasezerano yarasheshwe, akarere kamushinja kuzana andi mabwiriza atandukanye n’ayari mu masezerano basinye.
Visi Meya ushinzwe ubukungu muri Burera, Joseph Munyaneza, yavuze ko bahisemo gusesa amasezerano kuko rwiyemezamirimo yabasabaga guhindura inyigo ya hotel, gukora ubusitani no kugezamo internet kandi bitari biri mu masezerano.
Munyaneza yavuze ko nibura rwiyemezamirimo yari kubisaba yatangiye imirimo aho kubisaba ataratangira. Yavuze ko bahisemo kuyegurira abikorera, kuri ubu Urwego rw’Igihugu rw’Iterambere (RDB) rukaba ruri gushaka umushoramari wayegukana.
Hatangiye uburyo bwo kuyigenera agaciro kugira ngo babone uko bayegurira abikorera.
RDB yavuze ko bakiri kwiga uko iyo hotel izagurishwa, icyakora amahirwe menshi ngo ni ukuyegurira burundu umushoramari aho gusigaranamo imigabane mike.
RDB yatangiye gushaka abashoramari bayegukana, nyuma yo kubabona nibwo hazamenyekana igihe hotel izatangirira.
Iyi hotel imaze imyaka ine yuzuye ariko itarakoreshwa, ubuyobozi bw’akarere buvuga ko byatewe no gutinda kubona ibikoresho n’ibindi byangombwa bizifashishwa.
U Rwanda ku rutonde rw’ibihugu bitangaje bizakorerwamo ingendo z’ubukerarugendo za Four Seasons.
Izi ngendo zizwi nka Four Seasons Private Jet Experience zitabirwa n’abakerraugendo batandukanye bashaka kureba ibyiza bitatse isi. Bitewe na gahunda iba yateguwe, indege ihagurukana abantu ikabajyana mu gihugu kimwe, bahava bagakomereza mu kindi gutyo gutyo.
Four Seasons Hotels yatangaje ko muri izi ngendo zizaba umwaka utaha, izaba ikoresha indege yayo yihariye (Private Jet) kuko ngo yasanze abakora izi ngendo z’ubukerarugendo badakunda kugenda mu ndege rusange cyane cyane muri ibi bihe bya Covid-19, bityo ngo izakoresha indege yayo nshya yo mu bwoko bwa Airbus ikaba ifite imyanya 48. Izatangira ingendo mu mpera za 2021.
U Rwanda ni kimwe mu bihugu iyi ndege izanyuzamo ingendo zayo z’ubukerarugendo bw’ibihugu bidasanzwe kandi bitera benshi amatsiko.
Umuyobozi ushinzwe ibikorwa muri Four Seasons Hotels Limited, Christian Clerc avuga ko biteze kubona abagenzi benshi muri 2022.
Ati: “Ingendo zacu zaraguzwe cyane, kandi zakunze kugurwa n’abantu bamwe, mu gihe rero abagenzi bareba ahazaza, turitegura kubona abakiriya benshi mu nzira tugiye gufungura muri 2022, abagenzi b’uyu munsi bahitamo kujyana n’abo bizeye ko bazarinda ubuzima bwabo n’umutekano wabo kandi bakanabaha serivise nziza.”
Iyi ndege izajya ikora ingendo ikurikije umwihariko w’ibihugu. U Rwanda ruri mu cyiciro cy’ibihugu bya Afurika izakoreramo ingendo bitewe nuko ari ibihugu bitera abantu amatsiko bakifuza kubimenya, ibyo bise mu cyongereza “Africa Wonders”.
Urugendo rwo muri Afurika ruzaba hagati y’amatariki ya 28 Ukuboza 2021 na 9 Mutarama 2022. Mu bindi bihugu iyi ndege izageramo biri muri icyo cyiciro harimo Afurika y’Epfo, Misiri, Tanzania, Ibirwa bya Maurice, Zambia na Tanzania.
Ingendo z’iyi ndege kandi zizongera kunyura mu Rwanda ku matariki yo hagati ya 28 Gicurasi kugeza 20 Kamena 2022, icyo gihe bizaba ari mu cyiciro cyo gusura ibihugu bidasanzwe kandi bishimishije kurusha ibindi ku isi, mu cyongereza byiswe “World of Adventures”.
Ibyo bihugu birimo u Rwanda, Miami, umujyi wa Kyoto uri ku kirwa cya Honshu mu Buyapani; Ikirwa cya Bali muri Indonesia; Ibirwa bya Seychelles; Marrakech muri Maroc; Bogota muri Colombia; n’Ikirwa cya Galapagos kiri mu Nyanja ya Pasifika.
Izi ngendo zigamije gufasha abantu kumenya ahantu hadasanzwe baba bafite amatsiko yo kugera.
Ni ingendo zizaba zigenzurwa na sosiyete yo mu Buhinde izobereye ibyo kugenzura ingendo z’indege yitwa TCS (Tata Consultancy Services Limited) serivise zayo zikazunganirana n’iza Four Seasons Hotels zo kwita ku buzima n’umutekano w’abagenzi.
Four Seasons Hotels itegura izi ngendo z’ubukerarugendo ifite amashami arenga 100 mu bihugu bitandukanye, ikaba ifite icyicaro i Toronto muri Canada.
Pariki ya Gishwati-Mukura igiye kugururirwa abakerarugendo.
Iyi ntambwe ni irindi tafari ryiyongereye mu rugendo u Rwanda rufite rwo kongera amafaranga rukura mu bukerarugendo, ku buryo mu 2024, ruzaba rwinjiza miliyoni $800 ku mwaka avuye kuri miliyoni $438 mu 2017.
U Rwanda rukomeje gukaza umuvuduko mu kuzahura ubukerarugendo, bwari bwarazahaye cyane kubera icyorezo cya COVID-19.
Umuyobozi w’Ishami ry’Ubukerarugendo muri RDB, Kageruka Ariella, yavuze ko biteguye gutangira kwakira abakerarugendo basura Pariki ya Gishwati-Mukura vuba.
Yagize ati “Turateganya gukoresha Pariki ya Gishwati-Mukura mu bikorwa by’ubukerarugendo. Twari tukiri gutunganya ibintu bimwe na bimwe, tuzayifungurira abakerarugendo mu mpera z’uyu mwaka.”
Ibi Kageruka yabitangaje ubwo Urwego rw’Igihugu rw’Iterambere (RDB) ari narwo rweguriwe imicungire y’iyi pariki, rwashyikirizwaga n’Ikigo cy’Igihugu gishinzwe kubungabunga Ibidukikije (REMA), icyicaro cyayo gifite agaciro ka miliyoni 900 z’amafaranga y’u Rwanda.
Mu 2014 nibwo u Rwanda rwakiriye miliyoni $9,5 agamije kurufasha gutunganya neza ishyamba rya Gishwati-Mukura, yavuye mu Kigo Mpuzamahanga cyita ku Bidukikije, kibinyujije muri Banki y’Isi.
Kageruka yavuze ko kuba Gishwati-Mukura yaragizwe pariki, bizagira uruhare runini mu kuzamura ubukungu bw’igihugu, kuko izunganirana n’izindi pariki zisanzwe mu kwakira abakerarugendo, kuko irimo urusobe rw’ibinyabuzima bishobora kunyura abakerarugendo.
Muri Gashyantare 2016 nibwo ishyamba cyimeza rya Gishwati - Mukura riherereye mu ruhererekane rw’Imisozi y’isunzu rya Congo-Nil, ryemejwe nka Pariki y’Igihugu ya kane, yitezweho gutanga umusanzu mu kwinjiza amadevize binyuze mu bukerarugendo n’izindi nyungu zituruka ku bidukikije.
Iyi pariki iherereye mu Turere twa Rutsiro na Ngororero mu Ntara y’i Burengerazuba bw’igihugu, ingana na hegitari 3 558, harimo icyanya cya Gishwati gifite ubuso bungana na hegitari 1 570, n’icya Mukura kingana na hegitari 1 988.
Ayo mashyamba azwimo ibimera gakondo n’ubwoko bw’inyamaswa zinyuranye ziganjemo inkende n’impundu n’inkima, amoko arenga 130 y’inyoni, harimo 15 aboneka muri iyi pariki gusa, n’izindi nyamaswa nto zinyuranye.
Ni pariki yabashije kubaho kubera uruhare rwa leta n’abaturage, kuko nyuma ya Jenoside yakorewe Abatutsi yari yakendereye, ituzwamo abaturage ndetse ibindi bikorwa byabo birushaho kuyangiza.
Mu 2009 nibwo yatangiye kubungabungwa no gusubiranywa, ngo yongere ibe igicumbi cy’urusobe rw’ibinyabuzima. Muri Mata 2019, RDB yagiranye amasezerano y’imyaka 25 n’Ikigo Imizi Eco-Tourism Development Ltd yo gutunganya no gucunga Pariki y’Igihugu ya Gishwati-Mukura, ku buryo ihinduka igice gikorerwamo ubukerarugendo.
Nyuma y’iminsi ihawe abayicunga bashya, muri Kigali Arena hagiye gushyirwa restaurant igezweho.
Umunyabigwi mu guteka, Coco Reinarhz, ni we uzatangirana n’icyo gikoni mu ntangiriro za 2021, nk’uko ikigo QA Venue Solution Rwanda cyahawe gucunga Kigali Arena cyabitangaje.
QA Venue Solution Rwanda iherutse gusinyana amasezerano na Guverinoma y’u Rwanda y’imyaka irindwi yo gucunga iyo nyubako yakira abantu bagera ku bihumbi icumi.
Umutetsi Coco Reinarhz ugiye gutangirana n’igikoni cya Kaffé Sports, yavukiye mu Burundi. Yakoze imirimo yo guteka mu bigo bikomeye mu bihugu nk’u Bubiligi, Repubulika Iharanira Demokarasi ya Congo, Côte d’Ivoire na Afurika y’Epfo. Ni we nyiri restaurant Épicure iherereye i Sandton mu Mujyi wa Johannesburg muri Afurika y’Epfo.
Coco Reinarhz yagize ati “Tuzakira abashyitsi b’ubwoko bwose, duhereye ku ku batekera indyo nyafurika na mpuzamahanga. Intego yanjye ni ugukorana n’abanyempano b’imbere mu gihugu ngo tugaragaze umwihariko mu ndyo zitandukanye. Turifuza ko abantu bazana imiryango yabo n’inshuti zabo bakishima.”
Coco Reinarhz yizeye ko ibiribwa n’ibinyobwa bizajya bitangwa na Kaffé Sports bizatuma abantu benshi bagana Kigali Arena ku bwinshi.
Umuyobozi wa QA Venue Solutions, Kyle Schofield, yavuze ko amasezerano bagiranye na Coco Reinarhz ari intambwe ya mbere mu byo biyemeje, byo kugira Kigali Arena ahantu hafasha abagana iyo nyubako bakabona serivisi nziza kandi zigezweho.
Coco Reinarhz azwi ku guteka indyo zitandukanye yagiye ahererwa ibihembo mpuzamahanga. Indyo azwiho guteka ni iyitwa ‘Sel et Poivre’ yanatoranyijwe mu bihembo American Express Fine Dining. Iyo ndyo yanahawe igihembo mu 2013 mu bihembo byiswe Diners Club Diamond Award.
Ubuhanga bwe mu guteka yabugaragaje kuri televiziyo zitandukanye ku Isi nka SABC1, SABC3, E-tv, CNN, TV5 na BBC Food.
QA Venue Solutions izakorana n’amashyirahamwe y’imikino yo mu gihugu na mpuzamahanga kimwe n’abategura inama n’ibindi bikorwa binini, hagamijwe gutegura ibikorwa bizabera muri Kigali Arena.
Biteganyijwe ko QA Venue Solutions izashora miliyoni 2,4$, hagamijwe kwakira ibikorwa binyuranye kandi bikomeye.
QA Venue Solutions Rwanda izanoza imikorere ya Kigali Arena binyuze mu gushyiraho uburyo bwo kuyicunga, kugurisha amatike, gutegura ibijyanye n’amajwi (sound), kubyaza umusaruro ibikoresho bya Made in Rwanda ku buryo umuntu uzajya ahagera azajya yizihirwa n’igihe yahamaze.
Iki kigo kandi kizahuza imbaraga n’abafatanyabikorwa b’imbere mu gihugu no hanze yacyo mu gushyiraho ishuri rizafasha kongerera ubushobozi abari mu ruganda rwo gutegura inama n’ibitaramo bitandukanye.
Ibyiza bya Sainte Famille Hotel nyuma y’umwaka umwe ifunguye imiryango (Amafoto).
Ku wa 5 Ugushyingo 2020, umwaka umwe wari wuzuye itangiye imirimo, ari nabwo yatumiye abafatanyabikorwa bayo bifatanya mu kwishimira iyi ntambwe imaze guterwa.
Arkiyepiskopi wa Diyosezi ya Kigali, Musenyeri Antoine Kambanda uheruka no gutorerwa kuba Cardinal, yashimiye abafatanyabikorwa bayo, abizeza ko bazakomeza kwakiranwa urugwiro muri iyi hotel.
Yashimiye byimazeyo abakiliya n’abafatanyabikorwa batahwemye kubana na Sainte Famille Hotel mu bihe bitoroshye by’icyorezo cya COVID-19.
Ati “Ni umwaka utari woroshye kuko twatangiye COVID-19 ikadukoma mu nkokora, ariko twanze guhera hasi turabyuka. Nk’abafatanyabikorwa ba hafi mwakomeje gufatanya natwe, turabashimiye ku buryo bw’umwihariko.”
“Inshuti nyanshuti igaragarira aho rukomeye, kuba mwarakomeje kutuba hafi mu bihe bikomeye kugira ngo tuzanzamuke, ubu tukaba duhagaze, reka dushingure tugende, dukomezanye urugendo.”
Yavuze ko kwakira abantu neza ari imwe mu nshingano za Kiliziya Gatolika.
Ati “Mu ivanjili biratubabaza kubona umwana w’Imana yaraje ku Isi akabura icumbi, akazenguruka mu mahoteli y’i Yeruzaremu bakavuga bati haruzuye nta cumbi. Ubwo rero Kiliziya biri mu butumwa bwayo, kwakira abantu ibifite ku mutima.”
Umuyobozi wa Sainte Famille Hotel, Egide Bukumura, yavuze ko mu mwaka umwe iyi hoteli imaze ikora, bishimira urwego igezeho.
Ati “Tumaze kumenyekana mu rwego rushimishije, noneho byisumbuyeho kuba ari hoteli ya Kiliziya Gatolika ifite umwihariko mu gutanga serivisi nziza, bituma abakiliya bacu batugirira icyizere.”
Yavuze ko bishimiye cyane kuba Cardinal Kambanda yifatanyije na bo mu kwizihiza isabukuru y’umwaka wa mbere bamaze bakora.
Ati “Ni ibyishimo kuri hoteli yacu, kuba Cardinal yaje akifatanya natwe mu gushimira abafatanyabikorwa babanye natwe muri uyu mwaka, biragaragariza abakiliya ko abatekereza umunsi ku munsi.”
Sainte Famille Hotel ifite ibyumba 67 byo kuraramo, ikagira n’ibyumba by’inama birimo ibiringaniye byakira abantu 40, ibinini byakira 100, n’ikindi kinini cyane gikorerwamo inama, ubukwe n’indi myidagaduro gishobora kwakira abantu hagati ya 800 na 1000.
Iyi hoteli kandi ifite ibyumba byiza byo gukoreramo imirimo irimo ibiro, bikodeshwa ku biciro byiza. Ifite pisine (piscine), restaurant n’akabari bigezweho. Amafunguro ya ku manywa ahoraho kuva ku wa Mbere kugeza ku wa Gatanu, hagati ya saa Sita na saa Cyenda.
Iyi hoteli ifite umwihariko wo kuba ikozwe ahanini n’ibikoresho byakorewe mu Rwanda, ikagira parikingi ihagije ku bakiliya n’abahakorera, kandi ifite ahantu hanini yakirira abakiliya ku buryo babasha kwisanzura mu mahumbezi.
Sainte Famille Hotel iherereye mu Mujyi wa Kigali, hafi y’inyubako ya Paruwasi Ste Famille.
U Rwanda rwashyizwe mu hantu 20 ku Isi ho gusurwa mu 2021.
Uru rutonde rwakozwe nyuma y’aho buri hantu muri 20 hari kuri uru rutonde hagiye hatoranywa n’abantu bazobereye ibijyanye n’ubukerarugendo, bafite ubunararibonye mu gutembera hirya no hino ku Isi cyangwa se bafasha ba mukerarugendo.
Kuri iyi nshuro, u Rwanda rwatoranyijwe n’Umunyamerikakazi, Julie Danziger, ukunze kugaragara kenshi mu bikorwa byo gusura ahantu hatandukanye ubarizwa mu kigo gifasha ba mukerarugendo cya Embark Beyond.
Buri muntu uhitamo igihugu abandi basura, aba asabwa gusobanura impamvu koko kibereye kuba cyasurwa.
Danziger asobanura impamvu yatoranyije u Rwanda, yavuze ko mu gihe COVID-19 yatumye ingendo hirya no hino ku Isi zihagarara, ibyerekezo bitandukanye byatangiye kureba uburyo mu gihe kiri imbere abantu bazakora ingendo mu mutuzo.
Ku ruhande rw’u Rwanda, yavuze ko gukora ingendo mu buryo butekanye byashyizwe ku isonga rya buri kimwe igihugu gikora, ndetse ko buri gikorwa kijyanye n’ubukerarugendo kuva mu 2005 giteguwe neza kugeza no kuri gahunda zigamije gufasha abaturage baturiye za pariki.
Ati “U Rwanda rwakoze akazi gakomeye mu gusubukura bwangu ibikorwa by’ubukerarugendo, hashyirwaho ingamba zo kwirinda bitari mu rwego rwo kurinda ba mukerarugendo ahubwo n’abaturage b’igihugu, hamwe n’inyamaswa ziba mu mashyamba.”
Danziger yahamagariye ba mukerarugendo bashaka kumenya byinshi kuri Afurika no kumenya ibice bitandukanye gusura u Rwanda.
Mu Rwanda hari ibice byinshi bikurura ba mukerarugendo, aho ku isonga haza Pariki y’Igihugu y’Iburanga ibonekamo ingagi. Ahandi ni nka Pariki ya Nyungwe ibonekamo ikiraro cyo mu kirere kiri hake muri Afurika, iy’Akagera irimo inyamaswa eshanu z’inkazi arizo Intare, Inzovu, Imbogo, Inkura n’Ingwe. Hari kandi nka Pariki ya Gishwati n’ibindi bice bitandukanye byishimirwa na ba mukerarugendo.
Ibi binajyana n’uko ari kimwe mu bihugu bifite hotel ziteye amabengenzi zirimo Bisate Eco Lodge iherereye mu Birunga, Magashi Camp iherereye muri Pariki y’Akagera, One & Only Nyungwe House n’izindi.
Mu handi hantu hashyizwe mu ho umuntu akwiriye gusura mu mwaka utaha harimo Qatar, Kenya, Ibirwa bya Tahiti, Misiri, Paris, Nouvelle-Zélande, Tunisie, Ireland n’ahandi.
Dusure inyamaswa eshanu zihatse izindi muri Pariki y’Igihugu y’Akagera n’izizigaragiye (Amafoto).
Ubu iyi pariki ibarizwamo inyamaswa eshanu zikomeye muri Afurika arizo Intare, Inzovu, Imbogo, Inkura n’Ingwe.
Muri iri shyamba uretse Intare yubahwa nk’Umwami w’Ishyamba, indi nyamaswa y’igitinyiro ni Inzovu, inagira umutima uzirikana ku buryo bukomeye, ari nayo nyamaswa itajya ipfa kwisukirwa.
Harimo n’Inkura nk’inyamaswa iheruka kuzanwa mu Rwanda vuba, abakurikiranira hafi iby’inyamaswa bahamya ko yiyemera nk’igisimba gifite imbaraga zihagije n’ihembe rikomeye, ku buryo nta cyayihagarika.
Umwe aheruka kubwira IGIHE ati “Yumva byanga bikunda niba hari ikintu ibonye cyamaze kuyisatira, igomba gukoresha za mbaraga kugira ngo igikure imbere. Ishobora gukubita n’igiti cyangwa indi nyamaswa.”
“Ikindi kizwi kuri yo ntabwo ireba neza, ikoresha guhumurirwa no kumva cyane, ireba ari uko ibona ikintu gitambuka. Ikintu gihagaze ntabwo iba ikibona. Uramutse ucunze ukareba nk’umuyaga, niba uri kukuvaho uyiganaho uba uri hafi n’urupfu, ihita ikumva ako kanya.”
"Na none iyo ikintu kigenda ikibona vuba, ariko uhise uhagarara cyangwa ukaryama, ishobora no kukunyuraho.” Iyi nyamaswa nta nubwo ibana n’izindi, ahubwo iba yonyine kuko zakwicana.
Mu nyamaswa ziri muri iyi Pariki habamo n’Isatura, yo ni inyamaswa ifatwa nk’idatekereza cyane, ku buryo ishobora kumva urusaku rw’imodoka igaturumbuka iyinyura imbere ku buryo yanayigonga.
Mu mazi ho umwami ni Imvubu, ku buryo ibindi binyabuzima biyibererekera, bitayitinyiye ubunini bwayo gusa, ahubwo n’iryinyo ryayo rinini kandi rikomeye.
Pariki y’Akagera kandi ni ahantu hakunze gusurwa cyane, aho umuntu abasha kwibonera ndetse akamenya nk’inyamaswa yitwa Indonyi ifite ububasha bwo kwishariririza mu gihe yikanze, bigatuma n’inyamaswa yayica itabasha kuyirya, cyangwa se ko Imparage ifite umugeri w’inyuma uremereye, ku buryo n’iyo Intare iyisukiriye ishaka kuyica ikayitera wa mugeri iba itakiharenze.
Inyamaswa muri Pariki y’Igihugu y’Akagera kandi zikomeje kwiyongera, aho ubuyobozi bwayo buheruka gutangaza ko Intare zimaze kuba 37 kuva muri 2015, ubwo zagarurwaga mu Rwanda.
Ibintu icumi ukwiye kumenya kuri Nyiragongo, ikirunga gifite ikiyaga gihora gitogota.
Ni byinshi byibazwa kuri iki kirunga mu miterere yacyo ndetse n’ibyago gishobora guteza abantu, hagendewe ku hantu giherereye na kamere yacyo by’umwihariko.
1. Ni kimwe mu birunga bifite ikiyaga cy’amazuku
Ikirunga cya Nyiragongo ni kimwe mu birunga bitanu byonyine ku Isi bifite ibiyaga by’amazuku (igikoma kiremye ikiyaga gihora gitogota, gituruka ku bibuye byashonze byo mu nda y’Isi), cyavutse guhera mu 1980 ndetse na n’ubu kiracyariho.
Ibindi biyaga nkacyo ni mu kirunga cya Kilauea muri Hawaii, Mount Erebus muri Antarctica, Ambrym muri Vanuatu na Erta’ Ale muri Ethiopia.
Agasongero kacyo kareshya na kilometero ebyiri
Agasongero k’ikikirunga kazwi nka crater ari nako kagizwe n’ikiyaga cy’amazuku (Lava Lake), kareshya na kilometero ebyiri z’ubugari.
Uretse aya mazuku aba arimo hagati, ku mpande hari ibisa n’ibikuta binini by’amazuku yumye akarema ibibuye binini, ku ruhande rumwe rureshya na metero 3,175 naho urugufi rukareshya na metero 2,975.
Nyiragongo imaze kuruka inshuro 34
Ntabwo ari byinshi bizwi neza kuri iki kirunga nk’igihe cyatangiriye kuruka, ariko ababikurikiranira hafi bavuga ko kuva mu 1882 kimaze kuruka inshuro 34, ndetse iheruka ku rwego rukomeye ni iyo mu 2002.
Ubujyakuzima bw’amazuku bushidikanywaho
Ubutumburuke bw’ikiyaga cy’amazuku ntabwo buvugwa mu buryo ntakuka, ariko habarwaga metero 3250 mbere y’iruka ryo muri Mutarama 1977, ariko imibare ya vuba yo yerekaga metero 2700.
Nyiragongo yigeze gusuka ibikoma kuri 60km/h
Ubwo iki kirunga cyarukaga mu mwaka wa 1977, cyoherezaga amazuku yagendaga kilometero 60 ku isaha amanuka ku musozi, icyo gihe ariko bwo cyahitanye bake kuko bari 70. Yasandaye ku muvuduko wo hejuru kurusha izindi nshuro, ku buryo mu minota 30 cya kiyaga cy’amazuku cyari gikamye.
Nyiragongo na Nyamuragira, bisangiye nibura 40% by’iruka ry’ibirunga rya vuba ku mugabane wa Afurika.
Iruka ryo mu 2002 ryangije byinshi
Iruka rikomeye rya Nyiragongo ryatangiye ku wa 17 Mutarama 2002, nyuma y’iminsi yari ishize imitingito yarabaye myinshi mu bice byegereye ikirunga, kugeza ubwo iki kirunga cyaje kwiyasa maze gisuka ibikoma mu masaha menshi hagati ya metero 2,800 na 1,550, bigera mu mujyi wa Goma uri hafi aho, ku nkengero z’ikiyaga cya Kivu.
Abaturage bari baburiwe ndetse abagera ku 4000 bari bamaze kuvanwa muri aka gace kimwe no mu mujyi wa Gisenyi, mu gihe cy’iruka ry’icyo kirunga.
Abantu bagera kuri 245 bahasize ubuzima kubera kubura umwuka bitewe na gaz yoherezwaga n’ikirunga, ndetse inzu zimwe zirahirima kubera amazuku n’imitingito.
Bibarwa ko hafi 15% by’umujyi wa Goma byangijwe n’icyo gikorwa, ku buryo abantu 120 000 basigaye badafite aho kwikinga.
Nyuma y’amezi atandatu Nyiragongo yongeye kuruka
Nyuma y’iruka ryo mu 2002, ikirunga cya Nyiragongo cyongeye kuruka nyuma y’amezi atandatu, ku buryo ibikoma bitasohotse byahise biharema ikiyaga cy’amazuku.
Ikirunga cya Nyiragongo gikurikiranwa n’itsinda ryihariye ry’abahanga mu bumenyi bw’ibiri mu Isi, Goma Volcanic Observatory.
Bakurikirana iki kirunga buri munsi mu minsi yose igize umwaka, aho baba bakurikirana amakuru atangwa n’ibipimo yaba ajyanye n’ubushyuhe cyangwa ibibera imbere muri ibi birunga.
8. Iki kirunga kizamura imyuka myinshi ihumanya
Kuva ku iruka ryo mu 2002, iki kirunga cyazamuye mu kirere imyuka ihumanya, bikekwa ko yanatumye hari abantu benshi bahasiga ubuzima cyane cyane mu bana.
Hari ubushakashatsi buheruka kugaragaza ko indwara z’ubuhumekero ziri mu zivuzwa cyane mu bice byegereye ibirunga bya Nyiragongo na Nyamuragira (12.2%), mu gihe malaria yari ku mwanya wa mbere (32.3%).
Ntabwo byoroshye kugisura
Ku bantu bamenyereye gusura ibirunga cyangwa guterera imisozi miremire, Nyiragongo ni ahantu hadakunda kwisukirwa n’ubonetse wese, kuko bisaba kuzamuka kilometero 3.47 kugira ngo ubashe kugera hejuru ku kiyaga cy’amazuku.
Ikiyaga cy’amazuku cyahageze mu 1994
Bibarwa ko ikiyaga cy’amazu kigaragara hejuru kuri Nyiragongo cyahanzwe mu 1994, ariko kiza kwisubiza mu 2002 nyuma y’iruka ry’ikirunga. Iki kirunga kitarazima, bibarwa ko kiruka nibura mu mpuzandengo y’imyaka 30 hagati y’iruka rimwe n’irindi.
Pariki y’Igihugu ya Nyungwe yeguriwe African Parks.
Aya masezerano agamije gukomeza kubyaza umusaruro iyi pariki no kwita ku nyamaswa zibarizwamo kimwe n’ibindi binyabuzima.
Aya masezerano asanga imikoranire yari imaze imyaka icumi hagati ya RDB na African Parks agamije kwita no kubungabunga ibimera n’inyamaswa ziboneka muri iri shyamba kimwe no kubibyaza umusaruro mu buryo bw’amafaranga.
Umuyobozi Mukuru wa RDB, Clare Akamanzi, yatangaje ko aya masezerano ashimangira ubufatanye bwiza hagati y’u Rwanda na African Parks mu myaka icumi ishize.
African Parks niyo yafashije RDB maze mu 2015 muri Pariki y’Akagera hasubizwamo intare zari zimaze imyaka 20 zihacitse, mu 2017 hongerwamo inkura.
Akamanzi yakomeje avuga ko ikigamijwe muri ubu bufatanye, ari ugutuma Pariki y’Igihugu ya Nyungwe iba ahantu heza umuntu yakwifuza gusura binyuze “mu kwita no kubungabunga ibinyabuzima, kwagura ibikorwaremezo by’ubukerarugendo no kurushaho kumenyekanisha ubukerarugendo”.
Yavuze kandi ko ubu bufatanye buzarushaho gutanga umusaruro binyuze mu gukorana n’abaturiye pariki.
Pariki y’igihugu ya Nyungwe ni ishyamba cyimeza ribarizwa mu burengerazuba bw’amajyepfo y’u Rwanda. Rifatanye na Pariki y’Igihugu ya Kibira yo mu Burundi aho rifite ubuso bwa 1019 km2.
Ribarizwamo amoko 13 y’inyamaswa zo mu bwoko bw’inguge n’inkende n’amoko asaga 300 y’inyoni bikurura ba mukerarugendo. Ririmo kandi ubwoko bw’ibiti birenga 1000.
Mu 2018, abashakashatsi bigisha ibijyanye n’ibinyabuzima muri Kaminuza ya Moscow bageze muri Pariki y’Igihugu ya Nyungwe inshuro eshatu biga ku bimera n’indabo ziyirimo, hari ubwoko bahabonye butakiba ahandi ku Isi batekereza ko burimo umuti ukomeye.
Umuyobozi wa African Parks, Peter Fearnhead, yatangaje ko gushora imari y’igihe kirekire mu kwita kuri Pariki ya Nyungwe, bijyanye n’intego za Guverinoma y’u Rwanda yo gukomeza kubungabunga ibinyabuzima nka kimwe mu bifasha mu mibereho myiza ya muntu, ubuzima bw’abaturiye izi pariki no mu buryo bw’ubukungu.
Nyungwe ni kimwe mu bigega by’amazi y’u Rwanda kuko itanga hafi 70% by’amazi y’u Rwanda kandi isoko y’uruzi rwa Nil iri muri iryo shyamba.
Ibarizwamo ikiraro cyo mu kirere, Canopy Walk, kiri mu bikurura ba mukerarugendo cyane. Kireshya na metero 70 z’ubutumburuke (kuva hasi kugera hejuru) na metero 150 z’uburebure cyubatswe mu byuma n’imigozi ikomeye. Cyafunguwe ku mugaragaro mu 2010. Ni icya mbere mu Karere ka Afurika y’Uburasirazuba, kikaba icya gatatu muri Afurika nyuma y’icyo muri Ghana na Nigeria.
Imibare ya RDB igaragaza ko nko mu 2017 Pariki ya Nyungwe yinjije amadolari 534821 nyuma yo gusurwa na ba mukerarugendo 13941.
Imiterere ya ‘Resorts’ 10 zabaye iza mbere ku isi zirimo na Bisate Lodge (Amafoto).
Ni urutonde rwakozwe mu bihembo bizwi nka Condé Nast Traveller Readers’ Choice Awards 2020, aho ibikorwa bihiga ibindi byatangajwe kuri uyu wa Kabiri. Ni ibihembo byatangajwe mu gikorwa kibaye ngarukamwaka ku nshuro ya 33, aho abasomyi b’uru rubuga batora ‘resort’ bakunze kurusha izindi ku Isi.
10. Bisate Lodge — Pariki y’Igihugu y’Ibirunga, Rwanda
Bisate Eco Lodge yatashywe ku mugaragaro na Perezida Paul Kagame tariki ya 1 Nzeri 2017. Yubatse muri Pariki y’Ibirunga aho uba witegeye neza udusongero tw’ibirunga bya Bisoke, Kalisimbi na Mikeno.
Iyi hoteli iza mu za mbere zakira ba mukerarugendo bo ku rwego rwo hejuru mu Rwanda, yubatswe n’ikigo Wilderness Safaris. Impumeko yayo yavuye ku miterere y’Ingoro y’Umwami iherereye i Nyanza mu Ntara y’Amajyepfo.
Bisate Lodge ifite ibyumba bitandatu bigiye biteretse mu ishyamba hagati, bisakaje ibyatsi hejuru, ndetse byihagazeho kuko kuharara ijoro rimwe wishyura amadolari ya Amerika ari hagati ya 1100–1400.
Chamilandu, The Bushcamp Company — South Luangwa National Park, Zambia
Ni inyubako zigezweho muri Pariki y’Igihugu ya Luangwa y’Amajyepfo muri Zambia, aho Bushcamp Company ari cyo kigo cyonyine gifite izo nyubako ahantu nk’aho, ku buryo ibyiza uhabona biba bizira kirogoya.
Ni inyubako zitegeye umugezi wa Luangwa n’imisozi ya Chindeni, ku buryo umuntu abasha kwitegereza neza inyoni, inzovu n’imvubu icya rimwe.
Morukuru Family Beach Lodge — De Hoop Nature Reserve, Afurika y’Epfo
Agace ka Morukuru gaherereye nibura mu masaha atatu uturutse mu Mujyi wa Cape Town, umuntu akabasha kuruhukira ku nkombe z’inyanja y’Abahinde, bitandukanye n’uko Afurika y’Epfo izwiho cyane kugira umwihariko ku bakerarugendo bashaka gusura ibinyabuzima by’agasozi binyuze muri pariki.
Ni ahantu umuntu ashobora kuruhukira ku mucanga w’umweru, akagira n’ibindi bimushimisha birimo gusura inyamaswa cyangwa indi mikino yo mu mazi. Abantu bagirwa inama yo gusura Afurika y’Epfo hagati ya Nyakanga-Ukwakira, aho umuntu anabasha kubona amafi ya rutura agenda ku nkombe z’amazi, nubwo umuntu yaba ari mu cyumba cye.
Singita Grumeti —Grumeti Game Reserve, Tanzania
Zipline yakusanyije miliyoni 250$ yo kwagura ibikorwa.
Coronavirus yasubije ubukungu bw’Isi inyuma n’ibigo byinshi bigwa mu gihombo. Serivisi itanga ni zo ziri ku isonga mu bikenewe cyane muri ibi bihe, haba mu gukwirakwiza imiti, ibikoresho by’ubwirinzi ku baganga n’inkingo.
Miliyoni 250$ Zipline yakusanyije zatumye agaciro kayo kazamuka kagera kuri miliyari 2,75$ ndetse zitezweho kurushaho kwagura ibikorwa byayo muri Afurika na Amerika.
Mu Rwanda Zipline izwi cyane kubera ikoreshwa rya drones yahatangirije mu 2016, zifashishwa mu gukwirakwiza amaraso, inkingo, imiti n’ibindi bikoresho byo kwa muganga zibigeza aho bikenewe mu bitaro biri hirya no hino mu gihugu.
Uretse aho bikenewe vuba, hari n’aho zifashishwa bitewe n’uko imihanda yaho itameze neza ku buryo byagora imodoka kuhagera cyangwa yatwara iyo miti ikayangiza kubera kugenda yicunda.
Ubu itanga izo serivisi mu bigo nderabuzima 260, ifite ibyicaro i Kayonza na Muhanga.
Muri Gashyantare uyu mwaka yatangiye kujya itanga serivisi zayo amasaha 24 ku yandi iminsi yose mu Rwanda, naho muri Werurwe yatangaje ko ifite gahunda yo kugeza imiti mu ngo z’abarwayi hirya no hino hifashishijwe izo drones n’ubundi.
Zipline kandi itanga serivisi zo gukwirakwiza imiti n’ibikoresho byo kwa muganga no muri Ghana, Nigeria na Leta Zunze Ubumwe za Amerika.
Umuyobozi Mukuru wa Zipline , Keller Rinaudo, yabwiye Tech Crunch ko hari n’amasezerano mashya y’imikoranire aherutse gusinywa muri ibyo bihugu y’ahantu hashya hazajya hagezwa serivisi nk’izo.
Yavuze ko ibikorwa byayo bikomeje kwaguka kubera imikoranire bafitanye n’ibigo bikomeye nabyo bisanzwe bifasha mu kugeza ibicuruzwa n’ibindi bintu iyo bijyanwa.
Ibyo ni iby’Abanyamerika birimo icyitwa UPS (Ishami rikorera mu Rwanda) n’icyitwa Walmar hakaba n’icy’Abayapani, Toyota.
Rinaudo yakomeje agira ati “Kuba ibigo byinshi bikomeye nka Toyota na Walmart bitangiye gushora muri ubu bwikorezi, ntekereza ko ari ikimenyetso cyiza cy’uko abantu babona ko birimo kuza.”
Zipline yagiye yitabazwa mu gukwirakwiza ibikoresho abaganga bifashisha mu bwirinzi, igira n’uruhare mu bwikorezi bw’inkingo aho iteganya kuzaba yaratwaye dose miliyoni 2,4 mu mpera z’uyu mwaka.
Ubu iri mu biganiro n’Urwego rushinzwe iby’Indege za Gisivile muri Leta Zunze Ubumwe za Amerika (FAA) bigamije ko ihabwa icyemezo kiyemerera gukora no mu bihe bigoye by’icyorezo, aho izaba ibaye iya mbere igihawe muri sosiyete zifite drones.
Microsoft mu ntambara y’ikoranabuhanga ihanganyemo na Apple
Ubwo Microsoft yamurikaga OS nshya ya Windows 11, umuyobozi wayo, Satya Nadella, yavuze udushya twinshi iyi Windows izaba ifite ndetse yongeraho ko tuzerekana ko Microsoft itandukanye n’ibindi bigo bifite Operating System zikoreshwa cyane.
Bimwe mu byo iyi Windows 11 izaba ifite harimo kuba yemerera umuntu kumanura [download] ‘application’ n’imikino byakozwe n’ibindi bigo bitari Microsoft. Ibintu uruganda rwa Apple rutarakora, kuko kenshi rugira ibyo rugenderaho rwemerera izindi application zitari izayo gukoresha OS yayo.
Nadella kandi yavuze ko abahanga mu by’ikoranabuhanga ubu bemerewe kugurisha porogaramu zabo n’iyo zaba zitari iza Microsoft, bakoresheje uburyo bwa Microsoft Store kandi ntibishyure amafaranga ku nyungu baba babonye.
Bitandukanye n’ibindi bigo nka Google cyangwa Apple, aho yo mbere yishyuzaga 30% by’inyungu abakoresha Operating System yayo baba bakuye mu kugurisha application zabo, gusa ikaza kugabanya ubu ikaba yishyuza 15% by’inyungu ku mwaka cyo kimwe na Google, nyuma y’aho hari abayireze.
Mu ijambo rye Umuyobozi wa Microsoft yagize ati “Ubu Isi ikeneye urubuga rufunguye kuri bose, urubuga ruha application ubwigenge busesuye bwo kuba urubuga ubwayo. Windows ni urubuga rwemerera izindi mbuga ziyirusha ubushobozi kuvuka.”
“Turashaka gukuraho imbogamizi zose zikiriho mu Isi y’ikoranabuhanga kugeza ubu, maze tugaha abantu amahitamo nyayo no kwisanga mu bandi. Operating Systems n’ibikoresho by’ikoranabuhanga bigomba kubaho bijyanye n’ibyo dukeneye.”
Muri Windows 11, Microsoft yashyizeho application ituma abantu bashobora kuvugana barebana ndetse yemerera application zitandukanye gukora n’iyo zaba ari iz’izindi porogaramu z’ibanze za mudasobwa nka iOS, Android, Mac, Linux n’izindi.
Ni mu gihe Apple ari gake yemerera izindi app zose gukoresha OS yayo. Gusa mu ntangiriro za Kamena yavuze ko igiye kwemerera apps za Android na Windows gukoresha OS yayo.
Mu bihe byashize Apple yararwanyijwe izira kuba iteza imbere application zayo muri Operating System zayo. Na Microsoft yarabikoraga ariko ubu iki kigo cyo gitangiye korohereza buri wese kumanura [Download] Application za Android muri Windows 11, ndetse iri guha abantu amahitamo y’ibyo bashaka gukoresha.
Microsoft yaherukaga gushyira hanze porogaramu y’ibanze ya mudasobwa mu 2015 ubwo yasohoraga ’Windows 10’ gusa uko imyaka yagiye ishira yagiye ikorerwa amavugurura. Windows 10 yagiye ku isoko ikurikira ’Windows 8.1’.
Microsoft yazanye Windows 11
Habura imyaka ine ngo Windows 10 yatangiye gukoreshwa mu 2015 ite agaciro nk’uko Microsoft iheruka kubitangaza. Abayikoresha, bazajya bakora “update” babone Windows 11 ku buntu.
BBC yatangaje ko ubwo Windows 11 yamurikwaga Umuyobozi Mukuru w’iyo sosiyete, Satya Nadella, yavuze ko ari “ibuye ry’ifatizo mu mateka ya za windows”.
Izaba yemera ikoreshwa rya applications za Android kuri mudasobwa, bitandukanye n’uko byasabaga kwiyambaza porogaramu yitwa Bluestacks ku zindi windows.
Izaba ifite imiterere itandukanye n’izindi, aho mudasobwa yashyizwemo Start Menu yayo izajya iza hasi ariko rwagati kuri écran bitandukanye n’uko isanzwe iza ibumoso.
Uyikoresha kandi azabasha gukorera byinshi kuri mudasobwa imwe nta gikingiriza ikindi (multiple desktops) ku buryo wakwitabira nk’inama, ureba na filime, wandika cyangwa ukina n’imikino icya rimwe nta kibangamiye ikindi.
Windows 11 izajya kuri mudasobwa zifite nibura RAM ya 4G na processor ya 1GHz.
nkomoko yatanze telefone 500 zigezweho zo gufasha impunzi muri gahunda ya Connect Rwanda.
Byakozwe muri gahunda ya Connect Rwanda igamije guteza imbere ikoranabuhanga. Izi telefone zatanzwe ku bufatanye bwa Inkomoko Entrepreneur Development, MTN Rwanda, Minisiteri ishinzwe Ubutabazi n’Ishami ry’Umuryango w’Abibumbye ryita ku Mpunzi (UNHCR).
Iyi nkunga yemejwe kuri iki Cyumweru mu gihe Isi yose yizihiza Umunsi Mpuzamahanga wahariwe Impunzi, wizihizwa buri tariki 20 Kamena.
Intego ni ugufasha ba rwiyemezamirimo batandukanye b’impunzi kugera kuri serivisi zitandukanye mu buryo buboroheye zirimo iza Leta, iz’imari n’iterambere ry’ikoranabuhanga muri rusange.
Gahunda ya Connect Rwanda yatangijwe mu Ukuboza 2019 igamije gufasha imiryango idafite telefone zigezweho kuzibona kugira ngo ijyane n’abandi mu iterambere ry’ikoranabuhanga.
Inkomoko yatangaje ko iyo nkunga yatanzwe ku Munsi Mpuzamahanga wahariwe Impunzi, ari uburyo bwiza bwo gufasha impunzi n’abaturage baturiye inkambi kurushaho kugera kuri serivisi z’imari.
Ibikorwa byo gutanga telefone mu mpunzi bizatangirizwa mu Nkambi ya Gihembe mu Karere ka Gicumbi aho Inkomoko imaze imyaka itanu ikorera.
Umuyobozi ushinzwe ibijyanye n’Impunzi mu Inkomoko, Olive Ashimwe, yavuze ko telefone zizagira uruhare mu gukomeza gutanga serivisi muri ibi bihe bya COVID-19.
Yagize ati “Mu gihe cya COVID-19, kugabanya ingendo byagabanyije uburyo twajyaga dutangamo serivisi mu miryango y’impunzi. Nk’ubundi bucuruzi bwose, byabaye ngombwa ko twifashisha ikoranabuhanga mu gufasha abagenerwabikorwa bacu. Byadufashije gukomeza gukorana na ba rwiyemezamirimo bacu nubwo ingendo zitari zemewe.”
Umuyobozi Mukuru wa Inkomoko, Julienne Oyler, yavuze ko gutera inkunga impunzi bigira uruhare mu kwihutisha iterambere.
Ati “Imikoranire ya Inkomoko na ba rwiyemezamirimo byagaragaje ko gushora imari mu bucuruzi bw’impunzi ari umusemburo w’iterambere ry’ubukungu. Twabashije kugeza amahirwe mashya y’iterambere, ishoramari n’ikoranabuhanga mu bafatanyabikorwa bacu.”
Telefone 500 Inkomoko yatanze zitezweho gukomeza kuziba icyuho muri serivisi z’imari, mu gihe uwo mushinga ugiye gutangiza porogaramu y’ikoranabuhanga izafasha impunzi n’imiryango ituranye n’inkambi kubona inguzanyo mu buryo bworoshye.
Iyi porogaramu ya telefone izaba iri mu Kinyarwanda, Icyongereza, Igifaransa n’Igiswahili. Telefone zose zizatangwa na Inkomoko muri Connect Rwanda zizana n’iyo porogaramu.
Umwaka ushize ku munsi Mpuzamahanga wahariwe Impunzi, Inkomoko ku bufatanye na Mastercard Foundation byatanze inkunga ya miliyoni 2.6 z’amadolari kuri ba rwiyemezamirimo b’impunzi basaga 3600, mu kuzahura ubukungu bwashegeshwe na Covid-19.
Kuri ubu Inkomoko igaragaza ko iyo nkunga yatanzwe umwaka ushize, ubucuruzi bwatewe inkunga bumaze kunguka asaga miliyoni 10 z’amadolari, bwanahaye akazi abasaga ibihumbi 20. Ni mu gihe 98 % by’ubucuruzi bwari bwarafunze kubera Covid-19 bwongeye gufungurwa.
Inkomoko yiyemeje gukomeza gufasha mu guteza imbere impunzi harimo guha igishoro imiryango 25.000 y’impunzi mu myaka iri imbere, kandi byose bikazakorwa hashyirwa imbere ikoranabuhanga.
U Bushinwa bwohereje mu isanzure itsinda ry’abantu bazamarayo amezi atatu
Uru ni rwo rugendo rwa mbere rw’itsinda rizamara igihe kirekire mu isanzure rukozwe n’u Bushinwa, rukaba ari na rwo rwa mbere rukozwe muri rusange mu myaka itanu ishize.
Rwatangirijwe mu butayu bwa Gobi, ahasanzwe hatumbagirizwa ibyogajuru mu ntara ya Jiuquan, mu cyogajuru Shenzhou-12, kuri uyu wa Kane.
U Bushinwa bukomeje kugaragaza ubushobozi n’ubuhangange bwabwo mu ruhando mpuzamahanga mu rwego rw’ubumenyi bw’ikirere aho mu mezi atandatu ashize bwabashije kugeza mu gihugu ingero z’amabuye n’ubutaka (sample) bivuye ku kwezi ndetse bwoherezakuri Mars robot y’imitende itandatu muri gahunda yo gufasha iki gihugu mu bushakashatsi.
Uru rugendo intego yarwo ni ugutangiza imirimo ya sitasiyo Tianhe iri mu isanzure nk’uko byatangajwe na Nie Haisheng wagiye uhagarariye itsinda.
Ati “Niteze byinshi, dukeneye gushyiraho urugo rwacu rushya mu isanzure tukanagerageza uruhererekane rw’ikoranabuhanga rishya. Rero uru rugendo rurakomeye kandi runarimo imbogamizi nyinshi ariko niringiye ko tuzakorana uko turi batatu tugatsinda izo mbogamizi kandi mfite icyizere ko intego izagerwaho.”
Biteganyijwe ko mu gihe kizaza, abandi bantu batari Abashinwa bashobora kuzemererwa gusura iyi sitasiyo ya Tianhe cyangwa se inzobere zindi mu bumenyi bw’isanzure zikiyambazwa muri ubu bushakashatsi mu isanzure n’ikirere u Bushinwa bukomeje kugaragazamo umuvuduko wo hejuru.
Twitter igiye gukora impinduka zituma umuntu yikura mu bakorewe ’tag’.
Mu busanzwe mu biganiro bibera kuri Twitter ’Tagging’ irakoreshwa cyane nk’igihe umuntu ashaka kuvuga izina ry’ufite aho ahuriye n’ibiri kuvugwa. Tagging kandi ikoreshwa igihe umuntu ashaka kwerekana abo yageneye ubutumwa runaka.
Gusa imbogamizi zikunze kubaho ni uko nta buryo bubaho umuntu ashobora kwikura muri ubu butumwa igihe ibyamuvuzweho atabyishimiye cyangwa abona byamuteje ikindi kibazo.
Amakuru dukesha Ikinyamakuru ’Nerdist’ avuga ko itsinda ry’abahanga muri Twitter riri gukora ku mushinga wo gutangiza uburyo buzaba buzwi nka ’Unmention’ buzajya bufasha abantu kwikura muri ubu butumwa bashyizwemo batabishaka.
Umukozi ushinzwe kubika amakuru y’abantu muri Twitter, Dominic Camozzi yavuze ko izi mpinduka zigamije korohereza abantu.
Ati "Ndashaka korohereza abantu kuba bakwikura mu butumwa cyangwa ibiganiro badashaka kugaragaramo."
Nubwo ubu buryo bwitezweho kuzafasha benshi ntiharatangazwa igihe buzatangira gukoreshwa.
MTN yakoze impinduka zigamije gukemura ikibazo cya ’réseau’ nke na internet igenda gahoro.
Nyuma y’aho bamwe mu bakiliya b’iyi sosiyete bagaragaje ko babangamiwe n’ikibazo cya réseau nke, aho bahamagaraga ntibabashe kumvikana n’abo bahamagaye ndetse na internet igenda gahoro, MTN Rwanda yashyizeho iminara mishya 40 hirya no hino mu Mujyi wa Kigali.
Mu gukemura iki kibazo hibanzwe cyane ku Karere ka Gasabo kuko ariko kari kugarijwe cyane.
Umuyobozi ushinzwe itumanaho muri MTN Rwanda, Gakwerere Eugen, yavuze ko hari impamvu zitandukanye zishobora gutuma internet igenda gahoro.
Yagize ati “Hari uburyo butatu butuma umuntu abura internet, ubwa mbere ni uko umufatabuguzi wacu yaba ari ahantu serivisi zacu zitagera. Ubwa kabiri ni uko baba bari ahantu hamaze kuba ubucucike bwinshi bw’abakoresha umurongo wa MTN, ubwa gatatu ni uko wenda icyuma bafatiraho gishobora kuba cyagize ikibazo mu gihe runaka.”
Yakomeje avuga ko mu gukemura ibi bibazo hashyizweho iminara kandi ko hari byinshi bikiri gukorwa kugira ngo babashe gutanga serivisi nziza.
Ati “Icyo turi gukora, ku batuye ahantu hatagera réseau za MTN twabamara impungenge y’uko muri aya mezi atatu ashize twongereye iminara igera kuri 40 i Kigali, cyane cyane mu mirenge ikikije umujyi, harimo Nduba, Jabana, Rusororo, Bumbogo, aho hose n’ahandi, abafatabuguzi bacu bahatuye baraza kubona impinduka, cyane cyane abakoresha internet.”
“Hari n’indi minara ya MTN 27 igiye gushyirwa hirya no hino bitarenze muri Kanama kugira ngo abakiliya bayo barenga miliyoni esheshatu bagerweho na serivisi nziza kandi zinoze.”
Yavuze ko kandi ibibazo bitandukanye mu byitumanaho abakiliya ba MTN Rwanda bagiye bahura na byo mu minsi yashize byatewe n’uko hari amavugurura yari ari gukorwa, abizeza ko bagiye gutangira kubona serivisi nziza.
MTN Rwanda yorohereje abakiliya bayo
Usibye kongera iminara bizatuma ikibazo cya réseau gikemuka, MTN Rwanda yanogeje serivisi zayo zitandukanye nk’aho ushobora kwihindurira umubare w’ibanga wa MTN mobile money bitagusabye kujya ku cyicaro cyayo.
Kuri ubu umuntu wibagiwe umubare w’ibanga we ariko afite amafaranga ari munsi ya 3 000 Frw kuri Mobile Money ye ashobora kuwihindurira atiriwe ajya aho MTN ikorera, akanda *182*9*3# agakurikiza amabwiriza ubundi akabasha kuwihindurira.
Ikindi cyashyizweho ni kode izajya ifasha abakiliya bayo kubona amakode yandi bakeneye bitabasabye kuyafata mu mutwe ibyiswe Shortcode, aho bazajya bakanda *456#.
Hagiye gushyirwaho kandi uburyo bushya bw’ikoranabuhanga, aho umuntu azajya yandikira abakozi ba MTN Rwanda bitamusabye kujya aho bakorera cyangwa ngo ahamagare. Azajya aca ku rubuga rwa .
Mu kwegereza abakiliya bayo ikoranabuhanga hagiye gushyirwaho kandi nimero izajya ikoreshwa kuri Whatsapp ku buryo ushobora kubandikira ubamenyesha ikibazo cyawe, ugahita usubizwa.
Akarusho kandi MTN Rwanda ifite ni gahunda yatangije mu mpera za 2020 ya ‘Ni Dilu’ aho umuntu ajyana telefone ishaje iyo ari yo yose, yaba Tecno, Samsung, iPhone, Infinix, n’izindi, akongeraho amafaranga make agahabwa indi nshya. Bigakorerwa kuri Service Center za MTN cyangwa se hifashishijwe application ya ‘Vuba Vuba’.
Umuyobozi ushinzwe imitangire ya serivisi muri MTN, Dusabe Rosine, yavuze ko ibi byose bari kubikora kugira ngo abakiliya babo barusheho kugendana n’ikoranabuhanga.
Ati “Abakiliya bacu turabasaba kugendana n’iterambere bagakoresha ikoranabuhanga bakikemurira ibibazo bari mu rugo batiriwe bajya kuri Service center za MTN.”
Yongeyeho ko MTN izakomeza gukora ibishoboka byose kugira ngo abakiliya bayo babone serivisi nziza bishimiye.
Abafite ibibazo bya murandasi bitarakemuka bashobota kunyura kuri  bagasiga ubutumwa buriho nimero bakoresha n’aho batuye kugira ngo babakemurire ibyo bibazo.
Icyogajuru cy’u Bushinwa kiri kuri Mars cyohereje amafoto
Kuwa Gatanu nibwo u Bushinwa bwashyize hanze amafoto yafashwe n’icyogajuru Zhurong kimaze iminsi kuri uwo mubumbe udatuwe, bikaba ari ikimenyetso cy’iterambere mu bushakashatsi ku isanzure icyo gihugu kigezeho.
U Bushinwa nicyo gihugu cya kabiri kigeze kuri Mars nyuma y’abashakashatsi bo muri Leta Zunze Ubumwe za Amerika.
Amashusho Zhurong yohereje ni aya kabiri nyuma y’andi yoherejwe muri Gicurasi uyu mwaka.
Amafoto mashya yafashwe arimo agaragaza agace gakikije aho icyo cyogajuru cyururukiye, n’andi yafashwe kiri gutembera kuri Mars.
Hari indi foto yafashwe igaragaza ubutaka bwo kuri Mars n’ibisate by’urutare ndetse n’umucanga mwinshi. Indi foto ni igaragaza akantu icyogajuru Zhurong cyururukiyeho n’ibendera ry’u Bushinwa hafi aho.
Biteganyijwe ko Zhurong izamara amezi atatu kuri Mars mu bushakashatsi bugamije kumenya niba uwo mugabane warigeze guturwaho n’ibindi biremwa.
Ibiro Ntaramakuru by’Abashinwa, Xinhua byatangaje ko ibizava mu bushakashatsi bizatangarizwa isi yose.
Tanzania irashaka kuvanaho umusoro kuri telefoni zigezweho.
Intego ni ugufasha icyo gihugu kugera ku muhigo cyihaye w’uko mu 2025 abaturage 80 % bazaba bakoresha internet.
Minisitiri w’Imari n’Igenamigambi, Dr Mwigulu Nchemba, yavuze ko urwego rw’itumanaho mu ikoranabuhanga rufatiye igihugu runini no mu bukungu, nkuko The Citizen yabitangaje.
Kugeza ubu ikoreshwa rya internet muri Tanzania riri ku kigero cya 46 %, Nchemba akaba asanga ahanini biterwa no guhenda kw’ibikoresho by’ikoranabuhanga birimo na za telefoni zigezweho.
MTN yatanze miliyoni 100 Frw zo kubaka ibyumba byigishirizwamo mudasobwa mu mashuri ya TVET.
ya mafaranga yashyikirijwe Minisiteri y’Uburezi kuri uyu wa Gatanu, tariki 11 Kamena 2021, muri gahunda ngarukamwaka y’iki kigo yo kugira uruhare mu gufasha abaturage mu bikorwa by’iterambere cyane ko ari nabo bakiriya bacyo.
Kuva mu myaka 15 ishize, MTN Rwanda itegura ukwezi kwahariwe ibikorwa byayo mu baturage, aho ukwezi k’uyu mwaka kwahawe insanganyamatsiko igira iti ‘WeCare Month’.
Iki kigo gitanga serivisi z’itumanaho cyiyemeje gukora ibikorwa birimo ibigamije gufasha leta muri gahunda yo kwimakaza ikoranabuhanga mu rwego rw’uburezi.
Umunyamabanga wa Leta muri Misiteri y’Uburezi ushinzwe Ikoranabuhanga na TVET, Irere Claudette, yashimye iyi gahunda yatangijwe na MTN avuga ko bizafasha mu iterambere ry’urwego rw’uburezi muri rusange.
Ati “Gukoresha ikoranabuhanga mu burezi ntibikiri ishema ahubwo ni ngombwa. Niba hari icyo icyorezo cya Covid-19, cyatwigishije, ni uko kwinjiza ikoranabuhanga mu burezi byihutirwa.”
Yakomeje agira ati “Umusanzu wa MTN Rwanda urihutirwa, ibi ntabwo byakwirengagizwa. Twishimiye kwakira iyi nkunga izadufasha mu kubaka ibyumba 10 byigishirizwamo mudasobwa mu turere dutandukanye.”
Ubu bufasha MTN Rwanda yatanze kandi bwari buherekejwe na internet y’ubuntu izamara umwaka n’ubundi ikoreshwa muri ibyo byumba 10 byubatswe mu bigo by’amashuri 10 atandukanye.
Umuyobozi Mukuru wa MTN Rwanda, Mitwa Ng’ambi, yavuze ko igihe cyo gukoresha ikoranabuhanga cyageze ndetse ikigo abereye umuyobozi gifite icyerekezo cyo gutanga ibisubizo mu rugendo rwo kwimakaza ikoranabuhanga mu Rwanda.
Yagize ati “Uyu munsi twatanze miliyoni 100 Frw yo gushyiraho ibyumba byigishirizwamo mudasobwa 10, nk’imwe mu ntambwe ziganisha ku kugera ku ntego zacu.”
Muri uku kwezi kwiswe ‘We Care’, MTN izatanga umusanzu wayo mu yindi mishinga igamije kuzana impinduka nziza ku baturage mu rwego rwo guteza imbere ubukungu, uburezi n’ubuzima.
Apple yahishuye udushya turi muri iOS 15
Iyi iOS ibashisha abantu kuvugana kuri telefoni barebera filimi hamwe, bumvira indirimbo hamwe kandi bagakomeza no kuganira nk’abicaye hamwe mu cyumba cy’uruganiriro.
Ubu buryo kandi buzemerera abasanzwe bakoresha telefoni zikoresha Operating System ya Android na Windows kuba bavugana batyo n’ababukoresha bifashishije iza Apple.
Apple iranateganya gutangiza utundi dushya twinshi muri telefoni ngendanwa zayo harimo gukurikirana gahunda zo mu rugo, ku kazi no kuri hoteli, kuba umuntu yafunga cyangwa agafungura imiryango y’inzu, imodoka n’ibindi yifashishije ikoranabuhanga riri muri iyi iOS.
iOS 15 kandi izajya ifasha abagenzi ku bibuga by’indege mu gihe cyo kugenzura no gusuzuma ibyangombwa.
iOS 15 izaba ifite uburyo bwihariye bufasha nyirayo guhitamo amatangazo ahabwa bitewe n’ibyo ahugiyemo nk’aho ashobora kujya yemezamo ’work’ mu gihe ari mu kazi maze akajya yakira ubutumwa bwerekeranye n’akazi gusa cyangwa se ubwoherejwe n’abo bakorana.
Mu gihe nyirayo atari mu mwanya wo gusubiza abandi bamwandikira ashobora kwemezamo ‘do not disturb’ nk’ubutumwa buzajya bwiyohereza kuri abo bantu atarindiriye kwandikamo cyangwa gufata kuri telefoni.
Jeff Bezos agiye gutemberera mu isanzure mu cyogajuru cyakozwe na sosiyete yashinze.Icyogajuru bazagendamo cyiswe ‘New Shepard’, cyitiriwe Alan Shepard, umuntu wa kabiri akaba n’Umunyamerika wa mbere wagiye mu isanzure.
Mu butumwa yanyujije kuri Instagram, Bezos yavuze ko gutemberera mu isanzure ari ikntu yifuje kuva akiri muto.
Ati “Ku wa 20 Nyakanga, nzakora urwo rugendo ndi kumwe n’umuvandimwe wanjye, ikintu kidasanzwe hamwe n’inshuti yanjye magara.”
Umuvandimwe wa Bezos na we yavuze ko ari amahirwe akomeye kuri we.
Umwanya w’umuntu uzajyana n’abo bavandimwe, Blue Origin yawushyize ku isoko ukaba wari ugeze ku gaciro ka miliyoni 2,8 z’Amadolari ya Amerika.
Jeff Bezos afite umutungo mbumbe wa miliyari 186,2 z’amadolari ya Amerika.
IHS Rwanda yaguze imodoka 11 zikoresha amashanyarazi
Iki gikorwa cyabereye ku cyicaro cya IHS Rwanda i Remera kuri uyu wa 4 Kanama 2021 kikaba cyitabiriwe n’abantu bo mu nzego zitandukanye barimo na Mbasaderi w’u Buyapani mu Rwanda.
Iki gikorwa kandi cyahuriranye no gutangiza ku mugaragaro, Station z’imodoka zikoresha umuriro w’amashanyarazi izaba iherereye ku cyicaro cya IHS.
Umuyobozi wa GreenLeaf Autofast Rwanda, Judith Muhongerwa, yashimiye IHS Rwanda ku bwo kugura izi modoka zikoresha umuriro w’amashanyarazi kuko bijyanye na gahunda ya leta yo kurengera ibidukikije hirindwa gukoresha imodoka zohereza imyuka ihumanye mu kirere.
Yagize ati “Dufite icyizere kandi dutewe ishema cyane n’uko u Rwanda ruri imbere mu kwimakaza ibikorwa birengera ibidukikije, binyuze mu gukoresha ikoranabuhanga rigezweho muri Afurika. Nka GreenLeaf Autofast Rwanda twishimiye kuba bamwe mu bateza imbere iri koranabuhanga rirengera ibidukikije.”
Muhongerwa yavuze ko Ikigo ayoboye ndetse n’uruganda rwa Mitsubishi bazakomeza kugendera mu murongo w’u Rwanda wo kurengera ibidukikije.
Ambasaderi w’u Buyapani mu Rwanda, Imai Masahiro, yavuze ko gukoresha imodoka z’amashanyarazi ari iby’ingenzi, kuko hagendewe ku mihindagurikire y’ikirere cy’u Rwanda ndetse n’icyerekezo rufite cya 2050, imodoka z’ubu bwoko zizagenda ziyongera ndetse bikanafasha mu kurengera ibidukikije no kubungabunga umwuka “duhumeka.”
Yakomeje agira ati “Umubano mwiza usanzwe hagati y’u Buyapani n’u Rwanda, wavuyemo imbuto nziza kuko wemereye sosiyete nyinshi zo mu Buyapani kuza gukorera mu Rwanda, ndetse n’indi mishinga myinshi ibihugu byombi bifitanye, harimo n’uwo gushyira satellite y’u Rwanda mu kirere.”
Ambasaderi Imai Masahiro yakomeje avuga ko imodoka zikoresha umuriro w’amashanyarazi zihendutse kurusha izikoresha ibikomoka kuri peteroli kandi zikanarangera ibidukikije kuko zitoherereza imyuka ihumanya mu kirere.
IHS yahawe na ‘chargeurs’ z’izi modoka zishyiramo umuriro mu minota iri hagati ya 15 na 25 ndetse umuriro ugiyemo ukaba wafasha imodoka kugenda ibirometero hagati ya 60 na 80. Gusa hari izindi zo mu rugo ushobora kuzirazaho cyangwa ukayicomeka mu gihe utari kuyikoresha kuko zo zishyiramo umuriro mu masaha atatu.
U Rwanda rurakataje mu gukoresha imodoka zikoresha umuriro w’amashanyarazi ndetse muri Werurwe 2021 Uruganda rwa Volkswagen rufite imodoka 20 zikoresha umuriro w’amashanyarazi, rwamuritse Station ya kabiri yongera umuriro mu modoka.
Mu Rwanda hatangijwe amasomo y’igihe gito yo kwerekana amashusho imbonankubone, Live Streaming.
Live streaming ni uburyo bwo gufata amajwi n’amashusho bigasakazwa imbonankubone (live) ku batabashije kugera aho igikorwa runaka kiri kubera, ukaba wagikurikira nk’uhibereye wifashsishije internet.
Ayo mashusho n’amajwi bishobora kunyuzwa ku mbuga nkoranyambaga cyangwa urundi rubuga rwatoranyijwe, maze wahanyura ukaba wabasha kugendana n’abandi muri gahunda bitagusabye kugera aho igikorwa nyirizina kiri kubera.
Ntabwo byahabwaga agaciro cyane mu myaka yashize, ariko uwavuga ko ari kimwe mu masomo Coronavirus yahwituriye abantu ko ari ngombwa ntiyaba agiye kure y’ukuri.
Guhuriza abantu benshi hamwe mu bihugu byinshi byarahagaritswe kandi kwitabira inama, ibitaramo, imihango y’ubukwe n’iyo gushyingura, kwiga, kureba umupira n’ibindi bikorwa byari bisanzwe bihuza imbaga biracyakorwa ariko noneho mu gihe umubare ugenwe urenze bigasaba ko hitabazwa ikoranabuhanga. Ibyo byose live streaming n’iyo ibikora neza kandi mu buryo bworoshye.
Uretse kukugeza ahabereye igikorwa iki n’iki bitagusabye ingendo, ubikora biramwinjiriza ku buryo byamutunga nk’umwuga. Uko abakenera iyo serivisi bagenda biyongera, ni ko n’ababikora bagenda binjiza cyane kuko uko ayo mashusho arebwa n’abantu benshi mu gihe runaka ni ko n’uyabagezaho ifaranga riba ryibara.
Si ibyo gusa kuko no mu gihe abantu bananiwe bavuye mu mirimo live streaming ibafasha kuruhura ubwonko bakina imikino y’amashusho. Aho naho nyir’ukuyibagezaho aba yinjiza.
Nk’ubu byitezwe ko abagera kuri miliyoni 383 mu Isi yose bazareba amashusho banyuze ku mbuga zitandukanye mu 2021, naho Ifluencer Marketing Hub ikerekana ko mu 2025 isoko rya streaming y’amashusho rizaba rigeze ku gaciro ka miliyari 124,6$ mu 2025.
Ni muri urwo rwego AHUPA Business Network ishaka gufasha n’Abanyarwanda kubona kuri ayo mafaranga cyane ko imirimo yagabanutse benshi bakaba bataka ibura ry’akazi. Yatangije amasomo y’ingenzi mu gihe gito ku bashaka kubikora, mu mahugurwa yise “Live Streaming Master Class”.
Ayo masomo azajya amara iminsi irindwi kuva ku wa 31 Gicurasi kugeza ku wa 30 Kamena 2021, ahabwe abantu bose bafite ubumenyi bw’ibanze mu gukoresha mudasobwa babyifuza kandi ku musozo wayo bahabwe impamyabushobozi.
Uwitabira asabwa kuba kandi afite mudasobwa ye, ndetse akaba yamaze kwishyura 100.000 Frw. Mu gihe yaba yifuza ibikoresho bijyanye no gutangira umwuga arangije ayo mahugurwa, nabyo hateganyijwe uburyo bwo kubibona byoroshye.
Ahmed Pacifique wateguye ayo mahugurwa ni umwe mu Banyarwanda bafite ubumenyi mu bijyanye n’ikoranabuhanga ry’amajwi n’amashusho ku rwego rwo hejuru, cyane ko amaze imyaka irenga 18 abikoramo. Ni umwe mu bashinze BTN TV ndetse ni na we Muyobozi Mukuru wayo.
Yavuze ko ari urubuga rwiza n’amahirwe adasanzwe abonetse kuko ubusanzwe ayo masomo ahenda mu bindi bihugu.
Yakomeje ati “Abo tuzigisha bafite n’amahirwe yo kuba twabafasha kubona akazi bagashyira mu ngiro ibyo bazaba bamaze kwiga kuko abafite ubwo bumenyi barakenewe cyane muri iyi minsi kandi baracyari bake.”
Kwiyandikisha byaratangiye aho bakorera ku Muhima, cyangwa ukaba wakwiyandikisha unyuze ku rubuga:  . Ku bindi bisobanuro wabahamagara kuri 0788676458.
United Airlines irateganya kugura indege zifite umuvuduko uruta uw’ijwi.
Aya masezerano y’agateganyo avuga ko United Airlines izagura indege 15 zakozwe n’icyo kigo, ku giciro cya miliyoni 2004 ku ndege imwe, zikazaba zigenda ku muvuduko ukubye kabiri uw’indege zisanzwe.
Byitezwe ko izi indege zikiri kubakwa, zizatangira gukorerwa amagerageza mu mwaka wa 2026, akazarangira muri 2029 ari nabwo United Airlines izatangira kuzitwaramo abagenzi.
Urugendo rwavaga New York rugana i Londres rwatwaraga amasaha atandatu, ruzajya rutwara nibura amasaha atatu n’igice, mu gihe urugendo rugana Tokyo ruvuye Amerika ruzakorwa munsi y’amasaha ane.
Indege United Airlines iteganya kugura zizaba zigendera ku muvuduko wa kilometero zirenga 1800 ku isaha imwe, ndetse ibindi byose nibugenda neza ikazagura izindi ndege 35, ibizatuma yuzuza indege 50 zifite ubushobozi bwo kugenda ku muvuduko uruta uw’ijwi.
Boom Supersonic izakora izi ndege yatangaje ko bari gukora ikoranabuhanga rizatuma izo ndege zitangiza ikirere, kuko bitewe n’umuvuduko uri hejuru izi ndege zigenderaho, zikoresha mazutu nyinshi bityo zikohereza umwuka wangiza ikirere ari mwinshi.
Si ubwa mbere indege zifite umuvuduko uruta uw’ijwi zivuzwe, kuko ahagana mu 1978 zakoreshwaga n’ibigo nka British Airways na Air France, ariko zikaza guhagarikwa muri 2003 kuko zangizaga ikirere, zikagira urusaku rukabije ndetse zikaba zinahenze, kuko urugendo ruva Londres rujya New York rwashoboraga gutwara 10 000$.
Ibirwa bya Maurice bigiye kohereza icyogajuru cya mbere mu isanzure.
Iki cyogajuru kiroherezwa mu ijoro ryo kuri uyu wa Kane, gihagurukire mu Kigo cyo muri Leta Zunze Ubumwe za Amerika cyitwa Kennedy Space Center giherereye muri Florida.
Icyo cyogajuru nikigera mu isanzure, kizatangira kuzenguruka Isi, cyohereze amakuru mu kigo gishinzwe ubushakashatsi no guhanga udushya muri Maurice.
BBC yatangaje ko icyo cyogajuru kizajya cyohereza amakuru inshuro enye cyangwa eshanu ku munsi.
Ayo makuru azajya asesengurwa afashe icyo gihugu kiri mu Nyanja y’Abahinde, gufata ingamba zigamije gukumira ibiza. Byitezwe ko kandi amakuru kizatanga azafasha kugenzura ibinyabuzima n’undi mutungo wo mu nyanja no guhangana n’ikibazo cy’igabanuka ry’amafi mu nyanja.
Mu bindi amakuru icyo cyogajuru kizatanga azajya yifashishwamo ni ukumenya kare ahashobora kwibasirwa n’imyuzure.
Uburyo bworoshye bwagufasha kumenya ko waciwe amande na Polisi mu muhanda.
Hari umuntu ufite ikinyabiziga RA.. 305 H, ashobora kuba atazi ko afite umwenda w’ibihumbi 300 Frw, yandikiwe na camera ku wa 1 Kamena. Ni cyo kimwe na RAE400… wandikiwe ibihumbi 25 Frw ku wa 2 Kamena ku bwo kutubahiriza ibyapa.
Ubwo twandikaga iyi nkuru, twagiye ku rubuga rwa Irembo, tukajya dutomboza Pulake tutazi ba nyirazo. Ugerageje nk’icumi, usangamo nibura eshatu zifite umwenda zitarishyura.
Ibyo biterwa n’impamvu nyinshi. Imwe muri zo ni uko umuntu ashobora kuba ari mu muhanda, wenda camera ikamwandikira kubera amakosa runaka, hanyuma ntahite abona ubwo butumwa kuri telefoni ye. Ibyo bishobora gutuma amande aba menshi ariko we ntabimenye.
Ubusanzwe ibihano bihabwa uwakoze amakosa yo mu muhanda bishyirwaho mu rwego rwo kwirinda impanuka zihitana ubuzima bwa benshi ndetse zikanangiza.
Mbere iyo Polisi yaguhagarikaga mu muhanda wakoze amakosa yakwandikiraga agapapuro, ukakajyana muri banki, bakagufasha kwishyura.
Kuva aho ikoranabuhanga riziye, ubu umuntu akora akosa mu muhanda, akakira ubutumwa bw’amande aciwe kuri telefoni ye bitewe n’ikosa yakoze, buriho uburyo ashobora kwishyura, ku buryo ibyo kujya kuri banki bitakibaho.
Kubera ko ubutumwa bw’amande bwoherezwa kuri telefone, hari benshi baba batazi umubare w’amafaranga barimo bitewe n’uko hari igihe ikinyabiziga kiba kitabanditseho cyangwa rimwe na rimwe yaba yafashwe na camera yo mu muhanda ubutumwa ntibuze.
Kubera izo mbogamizi zose, Polisi y’u Rwanda yashyizeho uburyo umuntu ufite telefoni ngendanwa igezweho ‘smartphone’ cyangwa mudasobwa ashobora kwirebera umubare w’amafaranga ikinyabiziga cye gifite yifashishije urubuga rwa Irembo, atiriwe ajya kubarisha cyangwa se ngo abimenye kuko polisi yahagaritse ikinyabiziga cye.
Kimwe nk’izindi serivisi za leta zose, kureba amande [Contravention] urimo ujya ku rubuga rwa Irembo  ukamanuka hasi ukareba umutwe w’amagambo wanditseho ‘Polisi’ , haba hariho serivisi nyinshi zihatangirwa.
Iyo uhageze ubona interuro ya kabiri yanditseho ngo ‘Kwishyura Konterevasiyo’ ukayikandaho, hakaza imbonerahamwe nto iriho ibisobanuro by’uko iyo serivisi ikoreshwa, ubundi ugakora ahanditse ngo ‘Saba’ mu mabara y’ubururu.
Iyo umaze kuhakanda ureba mu mbonerahamwe, ugakanda ahanditse ‘Nimero ya Pulaki’, munsi yaho ukandikamo izo nimero ukagakora ku ruhande ahari ibara ry’ubururu. Ako kanya uhita ubona amafaranga ikinyabiziga cyawe kirimo, iyo ntayo gifite nabwo bakubwira ko ntayo.
Ibyo ni ukureba umubare w’amafaranga ikinyabiziga cyawe kirimo, ariko ushobora no kwishyura amafaranga unyuze muri iyo nzira. Ku ruhande rw’ahanditse ‘Nimero ya Pulaki’ handitseho ngo ‘Nimero ya Tike’, urahakanda maze munsi yaho ugashyiramo izo nimero ubundi ugakurikiza amabwiriza.
Nubwo hari bamwe binubira amande bacibwa mu muhanda, ni iby’ingenzi ko umushoferi utwara imodoka akwiriye kwitwararika ntarenge ku mategeko yo mu muhanda hato adatanga amafaranga atari yateganyije azize amakosa yari kwirinda bigashoboka.
Microsoft igiye gushyira ku isoko ’Windows’ nshya
Microsoft yaherukaga gushyira hanze porogaramu y’ibanze ya mudasobwa mu 2015 ubwo yasohoraga ’Windows 10’ gusa uko imyaka yagiye ishira yagiye ikorerwa amavugurura. Windows 10 yagiye ku isoko ikurikira ’Windows 8.1’.
Amakuru y’uko Microsoft yaba igiye gushyira hanze ubwoko bushya bwa ’operating system’ yatangiye gucicikana ubwo yatangiraga gutanga impapuro z’ubutumire ku bitangazamakuru ivuga ko kuwa 24 Kamena 2021 ifite umuhango ukomeye izamurikiramo porogaramu nshya.
Icyatumye abantu barushaho gukeka ko Microsoft kuri iyi tariki aribwo izashyira hanze iyi Operating System shya ni uko ubu butumire bwaje nyuma y’icyumweru kimwe Umuyobozi Mukuru wayo, Satya Nadella, avuze ko amaze igihe agerageraza ubwoko bushya bwa Windows.
Amakuru dukesha The Verge avuga ko iyi Windows nshya izaba itandukanye na Windows 10 ndetse n’izindi zose zari zisanzwe ku isoko, uhereye k’uko igaragaza ibintu.
Zimwe mu mpinduka zizayigaragaramo n’uko icons zizaba zigaragara mu buryo butandukanye kandi igihe ufunguye nka ’folder’ impande zayo zizajya ziba ziburungushuye aho kugira dogere 90 nk’uko byari bisanzwe.
Ubu bwoko bushya bwa Operating System buzajya ku isoko busanga ubundi Microsoft yagiye ishyira hanze mu bihe bitandukanye burimo Windows 8, Windows 7 na Windows Vista. Kugeza ubu ntiharatangazwa uko iyi Windows izaba yitwa gusa hari amakuru avuga ko izitwa ’Windows 11’.
U Rwanda n’u Budage byatangije irushanwa rizavumbura abanyempano mu ikoranabuhanga.
Ni irushanwa ryiswe “Tech Upskill Talent Detection” rigamije kubaka no kongera ubushobozi bw’abanyadushya n’abanyempano mu by’ikoranabuhanga bo mu Rwanda.
Mu kiganiro n’abanyamakuru cyabereye muri IPRC Kicukiro ku wa 2 Kamena 2021, hasobanuwe ko iryo rushanwa rireba abafite ubumenyi mu bijyanye n’ikoranabuhanga (ICT&Engineering), haba mu gukora za porogaramu (software) cyangwa ibindi byakora hifashishijwe mudasobwa (hardware) n’ubundi buryo bwafasha mu gutunganya ibintu runaka mu nganda (manufacturing).
Abo bazatoranywa mu Ishuri Rikuru ry’Imyuga n’Ubumenyingiro (RP) n’andi yigisha amasomo nk’ayo (TVETs) n’abandi babyifuza bataba muri ayo mashuri ariko bafite imishinga bazaba babisabye.
Umuyobozi ushinzwe gukurikirana Ishyirwa mu bikorwa ry’uyu mushinga muri ICT Chamber, Dushime Christophe, yatangaje ko imishinga myinshi y’udushya mu ikoranabuhanga ikunze kuba iri mu Mujyi wa Kigali, bityo ko iyi gahunda yatangijwe izagezwa mu bice by’icyaro kugira ngo icyo cyuho kizibwe.
Yagize ati “Twasanze ibikorwa by’ikoranabuhanga byinshi biherereye muri Kigali, kandi niba dushaka ko u Rwanda ruba icyitegererezo mu by’ikoranabuhanga muri Afurika nta n’umwe ugomba gusigara inyuma.”
“Ni yo mpamvu twatekereje ko tugomba gusanga no kugaragaza za mpano ziri hanze ya Kigali, kuko ikibazo ntabwo ari ugufasha sosiyete zatangiye gukora, [ahubwo] ikibazo ni ukumenya uko dukora umuyoboro ku buryo abanyeshuri barangije bafite ubumenyi buhagije bwo kuba bahanga imirimo n’udushya babigeraho.”
Ishyirwa mu bikorwa ry’uyu mushinga ryashyizwe mu maboko ya 250STARTUPS isanzwe ifasha imishinga itandukanye kugera ku baterankunga, FabLab izwiho kuba uruhumbikiro rw’imishinga y’ikoranabuhanga ndetse na KLab ihuza ba rwiyemezamirimo mu by’ikoranabuhanga bagahanga udushya.
Umuyobozi w’Ishuri Rikuru ry’Imyuga n’Ubumenyingiro (Rwanda Polytechnic), Dr Gashumba James, yabwiye itangazamakuru ko iri rushanwa ari ingenzi kuko rizatuma abanyeshuri berekana impano bafite zagirira igihugu akamaro.
Yakomeje ati “Nka Kaminuza tuba dufite ingengo y’imari idahagije, amikoro yacu ari make. Guhuza abo banyeshuri n’abashoramari n’abandi bantu bareba bakavuga bati ‘hano hari akantu keza’ nashyiramo amafaranga, uwo mwana na we akabyungukiramo bikagira aho bimugeza. Niko gufatanya n’ibikorwa nk’ibi bya ICT Chamber bigiye kuduhuza n’abandi bashobora kuba bafite ubushobozi kuturusha dusanga ari igisubizo.”
Biteganyijwe ko abanyadushya mu ikoranabuhanga bazatoranywa muri iri rushanwa bazahabwa amahirwe yo gukorana n’imishinga ya 250STARTUPS, naho abanyempano bo bemererwe gukora imenyerezamwuga mu miryango y’imbere mu gihugu na sosiyete z’Abadage. Bashobora no kuhakura amahirwe yo kubona akazi binyuze muri KLab.
Kuri iyi nshuro ya mbere y’iri rushanwa hazafatwa abanyempano 30 bose hamwe muri ibyo byiciro byombi, bafashwe kugeza mu Ukuboza 2021.
Gusaba kuba umwe muri abo banyamahirwe bizarangira ku wa 17 Kamena 2021, aho usaba azajya anyura kuri: 
Ku banyempano uwiyandikisha asabwa kuba hari umushinga umwe cyangwa myinshi yakozeho ku ishuri, ushobora kwerekanwa hakoreshejwe amafoto cyangwa link; kuba azi neza ibyo gukora porogaramu za telefoni no guhanga website no kuba azi gukoresha porogaramu ya CAD.
Abanyadushya biyandikisha basabwa kuba imishinga yaba iya software cyangwa iya hardware no kuba ishushanyije cyangwa yarakorewe inyigo ishobora kwerekanwa mu mafoto cyangwa link.
Hasinywe amasezerano agamije kubaka ubushobozi bw’urubyiruko rwa Afurika mu bijyanye n’ikoranabuhanga.
Ubusanzwe Digital Opportunity Trust (DOT) ikorana bya hafi n’urubyiruko, ibigo byigenga, guverinoma zitandukanye n’imiryango igamije kurengera sosiyete, mu bihugu bisaga 25 kuva yashingwa mu 2001, ifite urubyiruko rusaga 6000 rwahinduye ubuzima bw’agera kuri miliyoni muri Afurika, Aziya, Amerika y’Epfo na Canada.
DOT yatangaje ko yagiranye amasezerano y’imikoranire na IBM agamije kubakira ubushobozi urubyiruko rw’abakobwa n’abasore mu bijyanye no gukoresha ikoranabuhanga, kubagira abashobora guhangana ku isoko ry’umurimo, ubumenyi mu bijyanye no kwihangira imirimo, imibereho myiza n’iterambere ry’ubukungu.
Imikoranire hagati y’impande zombi ishingiye ku bwuzuzanye aho IBM izakoresha ikoranabuhanga ryayo n’abahanga bafite inararibonye mu guhanga imirimo, naho DOT yo ikaba ari inzira yo kugera ku rubyiruko rwifuzwa.
Muri ibi bikorwa bigamije kubakira urubyiruko ubushobozi, DOT yatangaje ko izakorana n’imiryango itandukanye y’imbere mu bihugu kugira ngo bafashe abakiri bato kwisanga muri porogaramu ya IBM izwi nka Open P-Tech.
Open P-Tech ni uburyo bwo kwigisha ikoranabuhanga no kubaka ubushobozi mu ikoranabuhanga uwayigishijwe, ifasha kandi kugira ubumenyi bw’ibanze no guhangana mu ikoreshwa ikoranabuhanga.
Ubu ni uburyo bugamije guhereza abanyeshuri ubumenyi bw’ibanze mu ikoranabuhanga bukenerwa mu nguni zose, burimo gukoresha Al, Cloud computing, gukumira ibitero n’ibyaha bikorerwa ku ikoranabuhanga (Cybersecurity) no gukora igishushanyo mbonera “design thinging”, teaming na Presentation.
Biteganyijwe ko uyu mushinga uzafasha abagera ku bihumbi 40 bo mu bihugu birimo u Rwanda, Tanzania, Uganda, Zambia, Malawi, Ghana, Jordan na Lebanon. Muri aba bagera kuri 70% bazaba ari ab’igitsina gore.
Kuba abagore bari mu barebwa cyane n’iyi gahunda byatewe n’uko umubare w’abari mu bijyanye n’ikoranabuhanga ukiri muto, aho abasaga 50% by’abagore bo mu bihugu bikiri mu nzira y’amajyambere bagaragaraga gake gashoboka mu ikoreshwa ry’ikoranabuhanga.
Umuyobozi Mukuru wungirije ushinzwe Imikoranire ku rwego Mpuzamahanga muri IBM, Justina Nixon-Saintil, yavuze ko iyo myumvire ariyo bifuza guhindura binyuze mu gukorana na Digital Opportunity Trust, cyane ko isanzwe ifite umubano mwiza n’urubyiruko hirya no hino ku Isi.
Yagize ati “Gutanga ubumenyi ku mwuga mu rubyiruko, by’umwihariko abagore na ba bandi baturuka mu miryango y’amikoro make, bishobora guhindura ubuzima. Hamwe n’ikigo nka IBM binyuze muri porogaramu ya Open P-Tech n’imbaraga z’imiryango irimo na DOT twifuza kongera ubumenyi no kubaremera amahirwe.”
Umuyobozi Mukuru wa DOT, Janet Longmore, yavuze ko ashingiye ku mikoranire isanzwe hagati y’impande zombi yizeye ko bizatanga umusaruro.
Ati “DOT na IBM bifitanye amateka akomeye y’imikoranire kandi icyizere cy’iterambere gihuriweho gituma habaho imikoranire myiza. Ubu bufatanye binyuze muri iyi porogaramu ya Open P-Tech, ni urugero rwiza rw’uburyo inzego z’abikorera n’ibigo byita ku mibereho myiza y’abaturage byakorana, bigakoresha umutungo ukagirira akamaro urubyiruko, haba mu bice by’icyaro n’ibice bya kure. Twese twizera ko urubyiruko rwifuza guhanga udushya no kuba umusemburo w’impinduka mu mirimo y’ahazaza."
Ubushakashatsi DOT yakoze bwagaragaje ko urubyiruko rufite ubumenyi mu ikoreshwa ry’ikoranabuhanga ari rwo ruvamo abayobozi n’abagamije guhindura sosiyete barimo, igihugu ndetse n’ubukungu.
Wari uziko umuvuduko Isi igenderaho wiyongereye; Uku niko byagenze.
Ibi babishingira ku buryo kera mu myaka miliyoni 600 ishize, Isi yizengurukaga amasaha 21 gusa, bivuze ko umunsi wamaraga amasaha 21, ariko uko imyaka yagiye ihita igihe yizenguruka cyagiye cyiyongera ku buryo ubu umunsi umara amasa 24 byerekana ko Isi yagiye igenda gahoro.
Gusa mu 2020 byarahindutse, abashakashatsi bo mu Kigo Mpuzamahanga gishinzwe uko Isi izenguruka (The International Earth Rotation and Reference Systems Service, IERS) gihereye i Paris mu Bufaransa bagaragaje ko aho kugenda gahoro ahubwo isigaye yihuta.
Ni ibintu bitigeze bibaho mu myaka 50 ishize ndetse mu 2020 habayeho iminsi 28 ifite amasegonda make ku yo umunsi ugomba kugira 86.400.
Forbes itangaza ko muri iyi minsi harimo umunsi umwe, ku itariki 19 Nyakanga 2020 wagize igihe gito kuva igihe kubara amasaha byatangiriye, umara amasegonda ari munsi ya 86.400 ho milliseconde 1.4602 [milliseconde ingana n’isegonda rimwe ugabanyije 1000].
Umunsi muto waherukaga kubaho hari tariki 5 Nyagakanga 2005, aho Isi yizengurutse amasegonda ari munsi ya 86.400 ho milliseconde 1.0516.
Ibi bishobora kugaragara nk’aho ari igihe gito ariko bigira ingaruka ku isaha, cyane ko hari système nyinshi zigendera ku myubakire y’isaha zihereye kuri milliseconde, ku buryo igihe habayeho impinduka niyo yaba nto bishobora guteza ikibazo.
Izo harimo ikoranabuhanga rya GPS rikoreshwa na Satellite, uburyo bwa NTP bukoreshwa mu kugena isaha muri telefoni zigezweho (smart phone), mudasobwa ndetse no muri serivisi zitandukanye z’itumanaho zikoresha murandasi. Ibi byose bishobora kugirwaho ingaruka n’uku kwihuta kwisi.
Abashakashatsi bavuga ko batazi impamvu nyakuri yatumye Isi yihuta bitandukanye n’uko byahoze. Ariko hari impamvu nyinshi bakeka zishobora kubitera zirimo imitingito, imitere y’ikirere, inyanja ndetse n’ukwezi.
Indi impamvu ikomeye bakeka ni ugushyuha ku Isi guterwa n’imyuka ihumanya ikirere, kwatumye urubura ruba rwarabaye nk’umusozi ruherereye hafi y’aho Isi yikaragira (pôle) rwaratangiye kuyonga bigatuma amazi y’inyanja ziri kuri pôle yiyongera, Isi ikaremera bigatuma yihuta.
Nubwo bimeze bitya ariko, nta ngaruka na nke bizagira ku mibereho y’abantu ndetse aba bashakashatsi bavuze ko bizamara igihe runaka kitari kinini, ubundi Isi igasubira ku kugenda gahoro nk’uko byahoze.
Menya ibidasanzwe kuri Cotam Unité, indege Perezida Macron agendamo.
Cotam Unité cyangwa se COTAM 001 ni izina rihabwa indege itwaye Perezida w’u Bufaransa. Mu Ugushyingo 2010 ni bwo indege Airbus A330-200 yasimbuye indege zari zisanzwe zikoreshwa mu gutwara Perezida w’u Bufaransa.
Iyi ndege ni nayo iherutse kugeza Perezida Emmanuel Macron ku Kibuga cy’Indege Mpuzamahanga cya Kigali mu ruzinduko rw’iminsi ibiri yagiriye mu Rwanda.
Iyi ndege ifatwa nk’iya gisirikare cyane ko aricyo gishinzwe kuyigenzura umunsi ku munsi aha ni naho ikomora izina ryayo kuko mu busanzwe Cotam ni impine y’umutwe w’Igisirikare cy’u Bufaransa kirwanira mu kirere uzwi nka (Commandement du transport aérien militaire) gusa mu 1994 uyu mutwe waje guhindura izina ariko indege itwaye Perezida yose ikomeza kwitwa gutya.
Mu 2010 Nicolas Sarkozy wayoboraga u Bufaransa niwe watanze igitekerezo cy’uko hagurwa indege nshya izajya itwara Perezida w’iki gihugu. Iki gihe yasabaga ko hagurwa indege yagutse kandi ishobora gukora urugendo rurerure idahagaze kuko yavugaga ko ebyiri zakoreshwaga zo mu bwoko bwa Airbus A319CJ zifite ubushobozi buri hasi.
Iki gitekerezo cya Sarkozy cyakiriwe neza na Leta y’u Bufaransa ariko Minisiteri y’Ingabo igaragaza ko idafite amafaranga ahagije yatuma igura indege nshya, ahubwo ifata umwanzuro wo kugura iyakoreshejwe ariko ikavugururwa.
Aha niho Minisiteri y’Ingabo yarambagije indege nziza ikwiriye Perezida w’Igihugu maze iza guhitamo Airbus A330-200 yari isanzwe ari iy’ikigo gikora ubwikorezi bwo mu kirere cya Air Caraïbes. Amakuru avuga ko iyi ndege yaguzwe arenga miliyari 60Frw ariko ikaza kugenda yongerwamo ikoranabuhanga ritandukanye ari nako ikorerwa amavugurura atuma iva ku kuba indege y’abagenzi ikaba indege itwara Umukuru w’Igihugu.
Iyi ndege kugeza uyu munsi itwara Perezida Macron ikunze guhabwa akazina k’Inyoni n’abasirikare bamurinda.
Iyi ndege yihariye ikoreshwa na Perezida w’u Bufaransa, ifite icyumba cyihariye cya perezida kirimo ibitanda bibiri, urwambariro, ubwogero n’ubwiherero bubiri. Ifitemo ibiro bya Perezida ashobora gukoreramo akazi ke ka buri munsi akanatangiramo amabwiriza ku ngabo cyangwa abandi bose ashatse kugezaho ijambo.
Iyi Airbus A330-200 ya Perezida w’u Bufaransa kandi ifite aho Perezida ashobora kunywera ikawa, ikagira ibiro by’umunyamabanga we ndetse n’icyumba cy’inama cyayo gifite uburyo butuma amajwi adasohoka, iki cyumba cy’inama kandi kirimo ameza ashobora gukikizwa n’abantu 12 bicaye bari mu nama.
Itumanaho rikoreshwa muri iyi ndege rimufasha gukomeza inshingano nk’umukuru w’igihugu, afite gutanga ubutumwa ashaka aho ashaka amasaha 24 ku yandi. Indege ya Macron kandi mu gihe akiri ku mwanya w’umukuru w’Igihugu ifite gahunda z’ubuvuzi buteye imbere aho muri yo harimo icyumba gito kirimo serivisi z’ubuvuzi mu gihe cyose haba hari uzikeneye.
Cotam Unité kandi ifite igice gishobora kujyamo abantu 60 baherekeje Perezida barimo abanyamakuru, abakozi n’abandi b’ingenzi umukuru w’igihugu yakwifuza guherekezwa na bo.
Iyi ndege ya Macron ihuriye na Air Force One itwara perezida wa Leta Zunze Ubumwe za Amerika ku buryo bwo kwirinda ibisasu bikomeye nka misile, zikomora ku gisirikare cya Israel kiri mu bikomeye ku isi nk’uko byatangajwe n’urubuga rwa Mako rwo muri Israel aho ruvuga ko uburyo bw’ubwirinzi izi ndege zidasanzwe zikoresha bwakozwe n’Ikigo cy’Aba-Israel cyitwa Elbit Systems.
Mu zindi ndege zakoreshejwe mu gutwara abaperezida b’u Bufaransa harimo Falcon7X kuva mu 2009 kugeza 2010, iyi yo iracyanifashishwa mu gihe perezida agiye hafi cyangwa ahantu hadafite ubushobozi bwo kwakira indege nini nka Airbus A330-200, ikoreshwa kandi mu gutwara Minisitiri w’Intebe n’abandi bayobozi bakuru.
Google yatangije impinduka zizatuma ushaka kuyibikaho ibintu byinshi yishyura.
Umuntu wese ufunguye konti kuri Google, binyuze nko muri Gmail, aba afite uburenganzira bwo kubika amakuru ari munsi ya 15GB kuri ‘Google Drive’, serivise ibika amakuru y’abakiliya ba Google.
Kuva muri 2015, Google ifite indi serivise yitwa ‘Google Photos’, ifasha abantu mu kubika amafoto na video zabo zitaremereye ku buntu, kandi ikaba itagira umupaka mu bijyanye n’amakuru ishobora kubikwaho.
Nyuma yo kubona uburyo abantu bakomeje kugira inyota yo kubika amakuru arimo amafoto na video ahantu hizewe, mu 2018 Google yazanye indi serivise izwi nka ‘Google One’, icuruza umwanya wo kubikaho amakuru ku bantu bamaze kuzuza za 15GB z’ubuntu kuri ’Google Drive’, ariko bakaba bifuza undi mwanya wo kubikaho amakuru yabo.
Mu gutera ingabo mu bitugu iyi serivise nshya, Google yavuze ko abantu bakoresha Google Photos batari basanzwe bafite umwanya ntarengwa wo kubikaho amakuru, bazajya bahabwa 15GB z’ubuntu nk’uko bigenda kuri Google Drive, ubundi umuntu yamara umwanya yateganyirijwe, agomba kugura uwundi kuri ‘Google One’.
Ku bantu bari basanzwe bafite amafoto na video kuri Google Photos, iki cyemezo ntikizagira ingaruka ku makuru bari barabitseho, ahubwo kizagira ingaruka ku makuru bazatangira gushyiraho nyuma ya tariki ya 1 Kamena 2021.
Igiciro cya macye kuri Google One ni 2$ (arenga 1,900 Frw) ku kwezi, umuntu akazajya ahabwa umwanya ungana na 100GB cyangwa se 20$ ku mwaka. Uwifuza 200GB azajya yishyura 3$ ku kwezi na 30$ ku mwaka mu gihe ushaka 2TB azajya yishyura 10$ ku kwezi na 100$ ku kwezi.
Umuntu ukoresha Google One kandi azaba afite uburenganzira bwo kuyisangira n’abandi bantu batanu.
Bivugwa ko 80% by’abasanzwe bakoresha serivise za Google Drive batazakenera kugura serivise za Google One vuba kuko ibyo babikaho bidasaba umwanya munini, icyakora bitewe n’uburyo abantu bashishikajwe no kubika amakuru yabo ahantu hizewe, byitezwe ko abazakenera serivise zo kubika amakuru yabo mu buryo bw’ikoranabuhanga baziyongera mu minsi iri imbere.
Microsoft yashinje u Burusiya igitero cy’ikoranabuhanga cyagabwe kuri emails zisaga ibihumbi bitatu.
Microsoft yavuze ko igitero cyo muri iki Cyumweru cyagabwe kuri emails 3.000 z’abo mu miryango n’ibigo byiganjemo ibyo muri Amerika, ariko ba nyirazo bakaba ari abo mu bihugu 24.
Iyo Sosiyete yasobanuye ko ibigo byari bigenderewe cyane ari ibya Guverinoma kandi bifite aho bihuriye n’amahanga, bityo ko “ubutasi bw’u Burusiya ari bwo bwabikoze” kuko no mu mwaka ushize hari ikindi kijya gusa n’icyo cyagabwe kuri Sosiyete ya Solar Winds hagenderewe kwiba amakuru nk’ayo.
Icyo gihe igitero cyageze ku bigo bya Leta ya Amerika, sosiyete 100 z’abikorera n’indi miryango mike y’Abongereza. Abantu 18.000 ni bo bagizweho ingaruka nacyo.
Igitero giheruka ngo cyatangiye hinjirirwa email ikoreshwa mu kumenyekanisha ibikorwa by’Ikigega cy’Abanyamerika gishinzwe Iterambere Mpuzamahanga (USAID), abakigabye bayikoresha bohereza ubutumwa busa n’ubw’ubugiraneza ariko burimo link ukandaho ikazana virus kuri mudasobwa, ukibwa amakuru ndetse n’izindi mudasobwa zihuriye ku muyoboro wa internet umwe n’iyo zikagerwaho na virus.
Microsoft yatangaje ko icyo gitero cyagiye gihagarikwa kuri mudasobwa nyinshi ariko ntiharamenyekana umubare w’ab’ibwe amakuru na mudasobwa zashyizweho virus.
U Burusiya bwabihakanye buvuga ko ntaho buhuriye n’ibyo bitero byombi, nk’uko no mu mwaka ushize bwabigenje
Hagiye gutoranywa imishinga mito y’ishoramari rishingiye ku ikoranabuhanga izahabwa ubufasha bwa miliyoni 19 Frw.
Ni ku nshuro ya kabiri iyo mishinga igiye gutoranywa muri gahunda yiswe FinTech Hub ibaho ku bufatanye n’Ikigega cy’Umuryango w’Abibumbye gishyigikira Iterambere ry’Imishinga yo mu bihugu bikiri mu nzira y’amajyambere (UNCDF) Ishami ry’u Rwanda, Minisiteri y’Ikoranabuhanga na Inovasiyo na Kigali Innovation City.
Ine yatoranyijwe ku ikubitiro mu Ukwakira 2020 irimo Benefactors, Hepta Pay Ltd, Raisin Ltd na Exuus.
Mu kiganiro n’itangazamakuru cyabaye kuri uyu wa 25 Gicurasi 2021, Umuyobozi w’Ishami rishinzwe Ikoranabuhanga muri PSF ari naryo rigenzura ishyirwa mu bikorwa ry’iyo gahunda, Ntale Alex, yavuze ko buri nyuma y’amezi atandatu hazajya hatoranywa imishinga itanu, ifashwe hagamijwe kongerera ba nyirayo ubumenyi, kubahuza n’abafatanyabikorwa, kubafasha kubona igishoro no kugera ku isoko, ndetse no kugaragaza amahirwe ahari.
Yavuze ko intego ya FinTech Hub ari uko 80% by’imishinga ikora iryo shoramari mu Rwanda yagerwaho n’iyo gahunda, byarimba bikaba 100%.
Yakomeje ati “Turashaka gushyigikira imishinga yacu ku buryo ibasha kongera umubare w’abakiliya ikaguka, ari nako tubafasha mu bukangurambaga bwo gutangiza imishyikirano n’imikoranire izayifasha [imishinga] gukura.”
Umuyobozi wa UNCDF Ishami ry’u Rwanda, Uwamahoro Roselyne, yavuze ko icyo Kigega cyagize ubufatanye muri FinTech Hub hagamijwe gushyigikira uburyo bwo gushaka ibisubizo by’ibibazo byugarije ubukungu hifashishijwe ikoranabuhanga; by’umwihariko nyuma y’ingaruka bwagizweho n’icyorezo cya COVID-19.
Yagize ati “Turi gushaka uko twakorana na za guverinoma zitandukanye by’umwihariko iy’u Rwanda, mu guteza imbere ubukungu bushingiye ku ikoranabuhanga.”
Umusesesenguzi w’Ikoranabuhanga ry’Ibigo bya Leta muri Minisiteri y’Ikoranabuhanga na Inovasiyo, Munezero Angelos, yatangaje ko FinTechHub iri mu murongo umwe na gahunda Leta y’u Rwanda yihaye yo guteza imbere ihangwa ry’udushya mu ikoranabuhanga, haba imbere mu gihugu no mu Karere.
Yifashishije urugero rw’indege za Drone zifashishwa mu buvuzi, yagize ati “Ikoranabuhanga ritangirizwa mu Rwanda hashakishwa ibisubizo [by’ibibazo bihari] nyuma rikitabazwa n’ibihugu by’amahanga.”
Drone za Zipline zatangiye gukoreshwa mu rwego rw’ubuzima mu 2016, nyuma ziza kwitabazwa na Ghana, Leta Zunze Ubumwe za Amerika n’u Buyapani.
Imishinga itoranywa muri FinTech Hub ihabwa ubufasha mu buryo bw’ubumenyi ikeneye, ubw’imikorere ndetse igahabwa amafaranga y’igishoro ku musozo w’iyo gahunda imara amezi atandatu. Inyungu umushinga watoranyijwe ukuramo zibarirwa agaciro ka 20.000$.
Imishinga iri gutoranywa binyuze mu gukora igenzura ku rwego igezeho ikura (kuko hafashwa iyatangiye gukora), igihe ishobora kuramba ndetse n’ibisubizo itanga mu ishoramari ryimakaza ikoranabuhanga. Abashaka kurushanwa babisaba banyuze kuri rubuga 
NASA muri gahunda yo kohereza icyogajuru ku Kwezi mu 2023.
Icyo kigo gisanzwe gifite umushinga wiswe Artemis ugamije kuzageza umushakashatsi w’umugore wa mbere ku Kwezi mu 2024, hakagezwayo n’uw’umugabo bwa kabiri nyuma ya Neil Armstrong na Edwin Aldrin Buzz bahageze ku wa 20 Nyakanga 1969.
Mu gutegura urugendo rw’abo bahanga mu by’isanzure, NASA izohereza icyogajuru cyiswe VIPER mu mpera za 2023, kizaba gifite amatara kikahagendagenda mu gihe cy’iminsi 100 ya hano ku Isi igereranywa n’itatu yo ku Kwezi. Cyateguranywe batiri y’imirasire y’izuba ifite ubushobozi bwo kubika 450 watts.
Dail Mail yatangaje ko icyo cyogajuru kizaba cyoherejwe ngo kijye gushaka ahantu heza abashakasahatsi bo mu 2024 bazashinga ibirindiro n’uduce turimo amazi.
Umuyobozi w’Itsinda rishinzwe Ubushakashatsi bwo kuri uwo mubumbe muri NASA, Lori Glaze, yavuze ko amakuru VIPER izafata azafasha abazoherezwayo kumenya ahantu hatuje bajya ndetse n’aho urubura ruherereye.
Yagize ati “Amakuru tuzahabwa na VIPER afite ikintu gikomeye azafasha abashakashatsi bacu mu kumenya ahantu hakwiye [bakorera] n’ahari urubura ku Kwezi.”
Byitezwe ko VIPER izagwa mu gice cy’Amajyepfo, ikagenda kilometero 20. Umushinga wayo ufite agaciro ka miliyoni 433.5$.
Umushinga wa Artemis witezweho ko nyuma yo kugeza umugore ku Kwezi nk’agashya mu 2024, hazakurikiraho gutuza umuntu kuri uwo mubumbe mu 2028.
BAL yatanze mudasobwa 150 ku barimu bo mu mashuri y’i Kigali (Amafoto)
Iki gikorwa cyabaye kuri uyu wa 23 Gicurasi 2021 hagati y’umukino w’umunsi wa karindwi wa Basketball Africa League wahuje AS Douanes na Zamalek muri Kigali Arena.
Ubuyobozi bwa Basketall Africa League bwahisemo gushyigikira uburezi muri Afurika nyuma y’uko bukomwe mu nkokora n’icyorezo cya COVID-19 cyerekanye ko hakwiye ko nabwo bugendana n’ikoranabuhanga rigezweho mu myigishirize, mu kazi no mu itumanaho.
BAL yatanze mudasobwa 150 kugira ngo ishyigikire umushinga wo kugeza mudasobwa kuri buri munyeshuri na buri mwarimu mu Rwanda nk’uko byagarutsweho na Perezida wayo, Amadou Gallo Fall mu butumwa bwe.
Ati “Kuva mu mwaka ushize, BAL yashyigikiye imiryango itandukanye mu kurwanya icyorezo cya COVID-19. Uyu munsi twishimiye gushyigikira abarezi binyuze mu mushinga wa REB wo gufasha buri mwarimu kubona ibyo akeneye bijyanye n’iki kinyejana cya 21.”
Yakomeje agira ati “Buri mwarimu hano, iri joro arabona mudasobwa yo gushyigikira iterambere ry’umwuga wabo. Uyu munsi ndashaka gushimira Umuyobozi Mukuru wa REB, Dr Nelson Mbarushimana n’ikipe ye bari kumwe natwe hano. Uyu munsi ni uwanyu barimu, ndabashimira ubwitange mugirira urubyiruko rwacu.”
Umuyobozi Mukuru w’Urwego rw’Igihugu rushinzwe Uburezi bw’Ibanze (REB), Dr. Nelson Mbarushimana, yavuze ko kuba BAL yatanze izi mudasobwa ari ikimenyetso cy’uko ishyigikiye ikoranabuhanga kandi bijyanye n’intego ziyemejwe mu burezi bw’u Rwanda.
Ati “Ni ikimenyetso cyiza kigaragaza ko bakunda ikoranabuhanga cyane ko natwe twatangiye gahunda yo guha mudasobwa buri mwarimu. Dufite intego y’uko tuzaha buri mwarimu mudasobwa kuko iki cyorezo cyatwigishije ko umwarimu agomba kuba ayifite kugira ngo abashe kwigisha neza, anakoreshe ikoranabuhanga ahashyira amasomo ye, anavugana n’abanyeshuri aho bari, bityo ireme ry’uburezi rigatera imbere.”
Uwimana Pétronille uri mu bahawe izi mudasobwa, yavuze ko bigiye kuzamura imyigishirize kuko wasangaga umwarimu akoresha ibitabo bihari gusa, ariko ubu bakaba zajya banashakisha ibintu bitandukanye bazifashishije.
Ati “Ziraza kudufasha gukora ubushakashatsi, ubundi twigishaga twifashishije ibitabo biri mu ishuri. Bizazamura urwego rw’imyigishirize.”
Mbarushimana Steven wigisha muri GS Kimisagara na we yavuze ko bigiye kuzamura imyigishirize kuko hari ubumenyi bazungukira kuri internet.
Ati “Iyi mudasobwa mpawe iraza kumfasha gufasha abanyeshuri mu myigire ya buri munsi. Twibandaga mu bitabo, ariko ubu dushobora kujya kuri Google tukahabona amakuru menshi, ziradufasha gusobanukirwa.”
Abarimu 150 bahawe izi mudasobwa ni abo mu bigo by’amashuri 65 byo mu Turere twa Nyarugenge, Kicukiro na Gasabo.
Muri iki gihe cya vuba, u Rwanda rwubatse ibyumba bishya by’amashuri 22.000 ndetse rutanga akazi ku barimu bashya 29.000.
Irushanwa rya Basketball Africa League riri kuba ku nshuro ya mbere, ryateguwe na FIBA Afrique ku bufatanye na Shampiyona ya Basketball muri Amerika, NBA.
Amakipe 12 yo mu bihugu 12 bya Afurika ni yo yaryitabiriye, aho rizasozwa tariki ya 30 Gicurasi 2021.
Microsoft yatangaje ihagarikwa rya burundu rya Internet Explorer.Sean Lyndersay uhagarariye porogaramu nshya y’uru ruganda yitwa Microsoft Edge yasimbuye Internet Explorer, yavuze ko izahagarikwa tariki 15 Kamena 2022. Bivuze ko hakiri umwaka wo kuyifashisha ku bayikoresha.
Internet Explorer yatangiye tariki 16 Kanama 1995, yagiye yigarurira Isi y’ikoranabuhanga uko murandasi yagendaga irushaho gukoreshwa, kugeza ubwo mu 2004 iciye agahigo ikiharira isoko ry’abantu bakoresha murandasi bashakisha, ku gipimo cya 95%. Yakomeje muri iyo nzira kugeza mu 2012, ubundi nyuma yaho itangira kubura abafana.
Icyo gihe izindi porogaramu zifasha abantu gushakisha ibintu kuri internet zari zimaze igihe zivutse, zizana udushya Internet Explorer itagiraga zitangira kwigarurira imitima y’abakoresha murandasi, harimo nka Chrome ya Google yatangiye mu 2008 yazanye umwihariko wo gukoreshwa muri telefone ngendanwa, bituma imenyekana cyane.
Kugeza ubu Chrome ni yo ifite isoko rinini ku Isi, aho yihariye 65% by’abashakisha kuri murandasi, igakurikirwa n’iyitwa Safari y’Ikigo Apple gikora telefone za iPhone, ifite 19%, iya gatatu ikaba Firefox ya Mozilla ifite 3.59%, iya kane ni Edge yasimbuye Internet Explorer ifite 3.39% nk’uko bitangazwa n’ikigo cya Statscounter gikora ubusesenguzi bw’imbuga z’ikoranabuhanga.
Sean Lyndersay watangaje iby’ihagarikwa rya Internet Explorer, yavuze ko Microsoft Edge yayisimbuye ifite udushya twinshi ndetse yaje ikosora amakosa yose ya Internet Explorer, aho yihuta cyane kuyirusha, ikagira n’uburyo bugezweho bwo gushakisha ibintu bitandukanye.
Guhagarikwa kw’iyi porogaramu ntabwo bije bitunguranye kuko muri Kanama 2020 Microsoft yatangaje ko iyi porogaramu izaba yahagaritswe muri Kanama 2021, gusa igihe kiza kwigizwa inyuma.
Nubwo izahagarikwa mu 2022, tariki 17 Kanama 2021 ntibizaba bigishoboka ko Internet Explorer ikoreshwa muri serivisi zitandukanye za Microsoft nka Microsoft 365, Outlook ikoreshwa mu kohererezanya email ndetse na One Drive ikoreshwa mu kubika ibintu ubikuye kuri murandasi (download).
Amerika: Ikigo cy’Itumanaho AT&T na Discovery bigiye guhuzwa.
Ubu bufatanye bufite agaciro ka miliyari 150 z’amadolari ya Amerika bwitezweho gutangiza muri Hollywood studio y’akataraboneka nyuma y’aho AT&T yegukanye CNN, HBO na studio ya Warner Bros ikora filime kuva mu 2018.
Aganira na BBC, Dan Ives, Umuyobozi w’Ikigo cy’Ubushakashatsi mu Ikoranabuhanga, Wedbush Securities, yavuze ko ubu bufatanye bwa AT&T na Discovery bwitezweho kuzafasha ibikorwa byayo mu guhangana n’ibindi bigo nka Netflix, Disney na Amazon, yongeraho ko iyi ari intambwe nziza itewe n’iki kigo.
Uku guhuza amaboko kuzahuriza hamwe inzu ikora film ya Warner Bros. WarnerMedia ifitwe na HBO na HBO Max ubu ifite abafatabuguzi bagera kuri miliyoni 64 ku Isi yose na ho Discovery izwiho kwerekana ibyerekeye inyamaswa imaze kugeza ku bayikurikira muri Amerika miliyoni 88.
Ubwo AT&T yegukanaga Time Werner mu myaka itatu ishize yateganyaga gushyiraho igitangazamakuru n’ikigo cy’itumanaho gikomeye.
AT&T yafashe ideni rya miliyari 14 ryiyongera kuryo yari isanganywe aho yiteze ko ubu bufatanye na Discovery buzakemura ibibazo by’amadeni.
Mu kwezi kwa kabiri AT&T yemeye kugurisha igice cy’imigabane televiziyo ya DirecTV ikorera kuri Satellite.
AT&T ni Ikigo cy’Itumanaho cya mbere ku Isi cyinjiza agatubutse, cyashinzwe na Alexander Graham Bell mu mwaka wa 1877.
André Gromyko yavumbuye ubwoko bushya bwa feri ishobora gushyirwa mu modoka nini mu kwirinda impanuka.
Uyu mugabo w’imyaka 49 yifata nk’impirimbanyi y’umutekano wo mu muhanda kuko iyo yivuga agaragaza ko yatangiye gutwara imodoka akiri muto, kuva icyo gihe atangira no guhirimbanira ko umutekano wo mu muhanda waba usesuye.
Mu 2009 yatangiye kwandika ku mutekano wo mu muhanda mu mushinga yise ‘Road Safety Initiative Project’ urimo na feri yamaze kurangiza gutunganya afata nk’urukingo rw’impanuka cyane zikorwa n’imodoka nini.
Mu kiganiro yagiranye na IGIHE, yavuze ko iyi feri ifite umwihariko w’uko yahuje amavuta n’umwuka ku buryo ari nabyo biyiha imbaraga nyinshi zidasanganzwe.
Ati “Iyi feri ifite umwihariko wo kuba yarakozwe hahujwe amavuta n’umwuka bityo bikaba biyiha ububasha bwo kubasha gufata neza kandi cyane. Amavuta ni ikintu kigira ingufu ariko kitihuta cyane mu gihe umwuka wo wihuta cyane. Iyo ubihuje rero birafatanya."
Yavuze ko iyi feri izajya ishyirwa mu modoka nini gusa. Ati "Kuyishyira mu modoka ni ugupfusha ubusa. Ni ingufu nyinshi waba ushyize ku kantu gato ntabwo imodoka nto zikunze kubura feri.”
Avuga ubu bushakashatsi bujyanye n’iyi feri yabutangiye mu 2009 ariko ubu mu 2021 akaba aribwo abashije gusohoza umuhigo yari yarihaye. Ati “Ni ubushakashatsi natangiye nyuma y’impanuka ziba cyane cyane iz’amakamyo, bus, mini-bus ndetse n’amakamyoneti.”
Arakomeza ati “Ni feri izajya ikora nyuma y’aho izindi feri zose bidashoboka. Ubu nakoreye ubu bushakashatsi ku modoka nto kubera igerageza. Yari ukuyifashisha mu bushakashatsi nsigaye kuyifata nkayishyira mu modoka nini. Ni feri y’ingoboka izajya ikora izindi zose zananiwe. Nta kindi kintu umuntu asigaranye uretse gufata imodoka ukayiroha mu mukingo.”
Avuga ko iyi feri nta ngaruka na nkeya ifite ku modoka ko ahubwo ari igisubizo ku mpanuka zahitanaga abantu benshi, zikangiza byinshi.
Ati “Nta ngaruka ifite ahubwo nagiye mbaza abantu batwara imodoka igenewe, bambwira ko umunsi izaba yatangiye kwifashishwa ku bwinshi bizabafasha kugira ngo batazongera kugira ibibazo bya feri. Nta ngaruka ziza ku mudoka yashyizwemo iyi feri. Ni ikintu gishya umuntu agishyiraho nk’uko amategeko ya tekiniki abisaba.”
Iyi feri yamaze kuyandikisha mu Kigo cy’Igihugu cy’Iterambere, RDB, nk’umutungo mu by’ubwenge akaba asigaje kuyijyana kuyipima agahabwa icyangombwa cy’uko yujuje ubuziranenge kigaragaza ko mu buryo bwa tekiniki yizewe ishobora gukora noneho ababishaka bakaba bamugana akayibashyiriramo.
Kuri we iyi feri ni urukingo kuko yemeza ko igiye kugabanya ibibazo bikurikiraho iyo umuntu yakoze impanuka ndetse bikanorohereza ibigo by’ubwishingizi na banyiri imodoka.
Ati “Bitewe n’ubwishingizi ufite bishyura ibyo waryojwe ariko ibyawe bashobora kutabyishyura bitewe n’uko wishingiye, mu gihe iyi feri izajya ikingira imodoka y’umuntu ndetse n’abantu ntibapfe. Ari ibyo yakagombye kuryozwa ntabwo azabiryozwa ndetse n’ibyo yakagombye kubura ntabyo azabura. Abishingizi ntabwo bazongera kugira ibibazo by’impanuka nyinshi.”
Mu myaka yose yamaze akora iyi feri yemeza ko ikibazo gikomeye yahuye nacyo ari ukubura ubushobozi bw’amafaranga, gusa akaba yishimira ko yabashije kugera ku cyo yifuzaga ndetse feri ubu akaba atakiri kuyifata nk’iye ahubwo ari iy’igihugu.
Ati “Iyi feri ntabwo ari iyanjye. Ni iy’igihugu, izava ku gihugu ijya ku Isi. Kuko niba uyu munsi ushaka kugura ikamyo ya miliyoni izi cyangwa izi ashobora kubwira uruganda rwaje guhaha hano ubu bumenyi noneho abo bakajya bavuga bati reka ntumize ikamyo ariko bongereho na feri y’ingoboka.”
Iyo umubajije akamuri ku mutima nyuma y’aho iyi feri isa nk’aho yamaze kuyisoza avuga ko yaruhutse ku mutima we, ubu nta kintu azongera kwishinja.
Ati “Ndaruhutse. Mu myaka yashize najyaga mbona habayeho impanuka yatewe no kubura feri nkishinja ko ntacyo nakoze. Ariko, uyu munsi ni nko gukaraba feri igiye mu maboko y’igihugu. Nyuma yo kureba ko feri ikora tugiye kuyishyira mu ikamyo yikoreye ibintu byinshi. Iyo urukingo rwakoreshaga doze runaka mu mbeba, iyo ugiye kurushyira mu muntu urayongera.”
Nikobisanzwe wakoze iyi feri, ubusanzwe yize mécanique automobile. Mu bindi yakoze harimo umushinga w’umuriro uzajya ubyarwa no guhita kw’imodoka ku muhanda gusa nturarangira. Yakoze n’uburyo bushyirwa ku modoka bugatuma rétroviseurs zitibwa.
Iyi feri yakoze nta gihe runaka yashyiriweho igomba kumara mu modoka ahubwo izajya igenzurwa mu gihe imodoka irimo nayo igiye kugenzurwa muri controle technique.
Icyogajuru cya NASA cyakoraga ubushakashatsi ku mibumbe igaragiye izuba cyagarutse ku Isi.
Umushinga wo kwiga imiterere n’uko byagenze kugira ngo imibumbe igaragire izuba watangijwe na NASA mu 2016 iwita “OSIRIS-REx”, aho yahise yohereza icyogajuru mu isanzure kijya gucukura utumanyu ku ibuye ryegereye Isi ryiswe “101955 Benu” nyuma yo kuvumburwa mu 1999.
Ni urugendo rurerure rwa kilometero miliyari 2,25 rwagitwaye imyaka ibiri kugira ngo kigereyo mu 2018, kihamara indi myaka ibiri gicukura utuvungukira kuri iryo buye.
Dail Mail yatangaje ko cyazanye udufite uburemere bwa garagama 60.
Muri izo garama ngo NASA izakoreshaho 25% maze 75% bisigazwe bizajye byifashishwa n’abandi bashakashatsi bo mu bihe bizaza bazaba baragize ikoranabuhanga ryisumbuye.
Biteganyijwe ko ku wa 24 Nzeri 2023 ari bwo icyo cyogajuru kizashyika ku butaka.
Twitter yashyizeho uburyo bwo koherereza ishimwe umuntu watanze igitekerezo cyiza
Ubu buryo bwashyizweho mu rwego rwo kugira ngo abantu batambutsa ibitekerezo byiza bifitiye sosiyete umumaro bajye babishimirwa.
Uru rubuga rwatangaje ko mu ntangiriro iyi gahunda hari abantu igenewe barimo abanyamakuru, inzobere mu bintu bitandukanye, n’abantu bavugira rubanda batagamije inyungu.
Uburyo bwa ‘tip jar’ bwashyizwe kuri Twitter niho ushaka koherereza undi amafaranga azajya akanda ubundi ahabwe uburyo butandukanye bwo kohereza burimo Bandcamp, Cash App, Patreon, PayPal na Venmo.
Gusa ubu buryo bwo gutanga amafaranga abantu ntibabuvuzeho rumwe kuko bugaragaza imyirondoro y’uwohereje amafaranga, bifuzaga ko byagirwa ibanga.
Ikindi cyanenzwe kuri iyi serivisi ni ku ruhande rw’abanyamakuru abantu bavuga ko kuboherereza amafaranga bishobora gutuma bashyira amarangamutima mu byo batangaza.
Impungenge ku cyogajuru cyo mu Bushinwa byitezwe ko kiri bugwe ku Isi, ahantu hataramenyekana.
Iki cyogajuru cyahawe izina rya Long March-5b gipima toni 22, gifite uburebure bwa metero 53.7, cyagiye mu isanzure tariki 29 Mata, muri kilometero 160 kuri 375 z’ubutumburuke uvuye ku Isi, gusa kuva ubwo cyagiye gitakaza imbaraga, rukuruzi y’Isi ikagenda igikurura bikaba ariyo mpamvu kigiye kugwa bitari biteganyijwe.
Ikigo cy’i Burayi kigenzura ibyogajuru, European Space Agency, cyatangaje ko aho iki cyogajuru kiri bugwe hataramenyekana, ariko gishobora kugwa aho ari ho hose hagati ya dogere 41.5 uvuye mu majyaraguru y’Isi na dogere 41.5 uvuye mu Majyepfo yayo.
Uduce duherereye hagati y’izo dogere, harimo igice gito cya Amerika y’Amajyaruguru harimo n’Umujyi wa New York, igice kinini cya Amerika y’Amajyepfo, Afurika yose, Australie, ibice bimwe byo muri Aziya harimo Amajyepfo y’u Buyapani n’ ibice bimwe byo mu Bushinwa, ibihugu by’i Burayi birimo Espagne, Portugal, u Butaliyani n’u Bugereki.
Umunyamabanga muri Minisiteri y’Ingabo muri Amerika, Lloyd Austin, yavuze ko bizeye ko kiza kugwa ahantu kitari bwangize ubuzima bw’abantu nko mu nyanja cyangwa ahandi hataba abantu.
Jonathan McDowell, umuhanga mu by’ubumenyi bw’ikirere ukora muri Harvard University yabwiye CNN ati “Ibyago by’uko iki cyogajuru kiri bwangize ibintu cyangwa kikica umuntu biri ku rugero rwo hasi, nubwo bishobora kubaho, ariko ni ruto cyane.”
“Turateganya ko kiri bugaruke ku Isi hagati y’itariki umunani n’icyenda za Gicurasi, kandi muri iyo minsi ibiri kiraba kizengurutse isi inshuro 30. Iki cyogajuru kiri kugenda kilometero hafi ibihumbi 29 ku isaha rero ntushobora kumenya isaha kiri bugwe ku Isi.”
Amahirwe ahari ni uko iki cyogajuru gishobora kugwa mu nyanja kubera ko igice kinini cy’Isi ari amazi kandi n’ahari ubutaka henshi hakaba hadatuwe.
Ubusanzwe ibyogajuru byinshi bigwa ku Isi bikunda gushwanyukira mu kirere bitaragera ku butaka bw’Isi, ku buryo bidashobora kugira uwo byaginza. Gusa birashoboka nanone ko gishobora kugera ku Isi kitarashwanyuka nubwo bibaho gake.
Icyogajuru cya Space X cyitezweho kugeza abantu mu isanzure cyagarutse ku butaka nticyaturika.
Umushinga iyo sosiyete y’umuherwe Elon Musk irimo wiswe Starship ugamije gukora ibyogajuru bizajya bigeza abantu n’imizigo ku mibumbe itandukanye yo mu isanzure nka Mars ndetse no ku Kwezi mu gihe bazaba batangiye kuhashyira ibikorwa no kuhatura.
Ni ibyogajuru bikorwa ku buryo amavuta ashyirwa muri moteri yongera agakoreshwa mu rwego rwo kugabanya ikoreshwa ry’ingufu.
Muri bitanu bimaze gusuzumwa byoherezwa mu kirere, icyoherejwe ku wa 5 Gicurasi 2021 cyiswe SN15 ni cyo cyonyine cyagarutse kikagera ku butaka kidaturitse, nyuma yo koherezwa muri kilometero zisaga icumi.
Elon Musk n’akanyamuneza kenshi yahise yandika kuri Twitter ati “Starship igeze ku butaka mu buryo busanzwe.”
Ni intambwe ikomeye uwo muherwe yateye ndetse imuha icyizere ko umushinga we uzagerwaho.
Space X ni yo yahawe ikiraka cyo kuzageza ku Kwezi abashakashatsi b’Ikigo cy’Abanyamerika gikorera ubushakashatsi mu isanzure,NASA, mu 2024. Ni amasezerano afite agaciro ka miliyari 2,89 $.
Mu 2023, iyo sosiyete ifite gahunda yo kuzageza bwa mbere abagenzi ku kwezi bagiye mu butembere, bazaba barangajwe imbere n’umuherwe w’Umuyapani, Yusaku Maezawa.
Facebook ishobora kwisubiraho ku gufunga konti ya Trump burundu.
BBC yatangaje ko ako kanama kerekanye ko uwo mwanzuro “utagena igihe runaka konti izafungurwamo, kandi udakwiye.”
Facebook yasabwe kugira icyo ibikoraho mu gihe cy’amezi atandatu, “ikongera kuwusuzuma” hakubahirizwa amabwiriza asanzwe agenderwaho no ku bandi bakoresha urwo rubuga basanzwe.
Impamvu ako kanama gaheraho kagaragaza ko uwo mwanzuro wafashwe mu buryo budakwiye, ngo n’uko hatagendewe ku mabwiriza Facebook isanzwe ikoresha agena igihe runaka konti ifungwa.
Mu kiganiro n’itangazamakuru, umwe mu bagize ako kanama, Helle Thorning-Schmidt, yavuze ko basabye Facebook gufata umwanzuro unyuze mu mucyo.
Yagize ati “Turimo kubwira Facebook ngo isubize amaso inyuma kandi ishyire umucyo mu buryo yakoze ibi bintu. Ikwiye gufata kimwe abakoresha urubuga bose, kandi igahana byubahirije amategeko itabogama.”
Ubuyobozi bwa Facebook bwatangaje ko bugiye “gusuzuma umwanzuro bwagejejweho n’ako kanama, hanyuma bukore igikwiye kandi gisobanutse.”
Donald Trump yakumiwe kuri Facebook na Instagram mu ntangiriro z’uyu mwaka, nyuma y’ubutumwa yahashyize bwagaragazaga ko ari ku ruhande rw’abateje imvururu zabaye ku Ngoro y’Inteko Ishinga Amategeko ya Amerika ku wa 6 Mutarama 2021 zigahitana batanu.
Uretse kuri izo mbuga, Trump yanakumiwe kuri Twitter na You Tube.
Canal+ yagaragaje icyifuzo cyo gushyira televiziyo zose zo mu Rwanda ku muyoboro wayo.
Byatangajwe n’Umuyobozi wa Canal+ mu Rwanda, Sophie Tchatchoua mu muhango wo kumurika Pacis TV ya Kiliziya Gatolika , nayo yahise yiyongera ku mubare w’izizajya ziboneka kuri uyu muyoboro wa Canal+.
Pacis TV yaje yiyongera ku zindi zisanzwe zigaragara kuri Canal+ zirimo BTN Tv, Isango Tv, Authentic Tv, Genesis Tv, KC2, Flash Tv , TV1, Televiziyo y’Igihugu (RTV) na Tv10.
Tchatchoua yavuze ko kugeza ubu bagize televiziyo 10 zo mu Rwanda ziboneka ku muyoboro wabo ariko hari gahunda y’uko n’izindi zisigaye bazakorana nazo.
Ati “Hari abaturage batabashaga gukurikira Pacis Tv mu bihe bya Covid-19, twumvise tugomba kugira uruhare mu guha abantu ubushobozi bwo gukurikirana Pacis TV by’umwihariko gahunda zayo za Gikirisitu.”
Yakomeje agira ati “Ubu ibaye shene ya 10 hano mu Rwanda igiye kuri Canal+, twifuza ko televiziyo zose zo mu Rwanda zajya zigaragara kuri Canal+ ariko atari aho gusa ahubwo no mu bihugu byose bikoresha ururimi rw’Igifaransa muri Afurika.”
Tchatchoua yavuze ko bizafasha mu kugaragaza ibyiza bikorerwa mu Rwanda no kubimenyekanisha muri Afurika yose ikoresha Igifaransa n’Abanyarwanda batuye muri ibyo bihugu bakabasha kumenya ibibera iwabo.
Padiri Mukuru wa Paruwasi Remera ari naho Pacis TV yatangiriye, Ntagungira Jean Bosco, yavuze ko ubufatanye na Canal+ buziye igihe kuko hari ahantu hatandukanye iyi televiziyo itageraga ariko kuri ubu abantu bakaba bagiye kujya bayibona.
Ati “Tuzagera mu bihugu byinshi na cya gice cy’abanyarwanda bakoresha satellite nabo tuzabasha kubageraho bityo ubutumwa bwiza dutanga bukomeze kugera kuri benshi.”
Kugaragara kuri Canal+ iri mu bihugu birenga 20 muri Afurika ni uburyo bukomeye bwo kugeza ubutumwa bwa televiziyo nyarwanda kure.
kubera ikoresha Satellite, bigiye kongera aho televiziyo zo mu Rwanda zigeza ibyo zitangaza.
Rurageretse hagati ya Apple na Spotify bapfa inyungu y’umurengera icibwa abakoresha porogaramu z’umuziki.
Komisiyo y’uwo muryango ishinzwe ubugenzuzi yatangaje ko hari abakiliya benshi bamaze igihe binubira amafaranga bacibwa kugira ngo babashe gukoresha porogaramu zikinirwaho umuziki mu bikoresho bya Apple nka telefone n’ibindi.
Ikirego cyatanzwe mu myaka ibiri ishize gitangwa na Spotify, porogaramu yifashishwa na benshi kumva umuziki bihitiyemo. Iyo sosiyete yatangaje ko Apple iri kwica isoko kuko porogaramu yose ikinirwaho umuziki, iyo isabye gushyirwa muri App Store icibwa inyungu y’umurengera, bigatuma n’abakiliya binuba.
Ibi birego biramutse bihamye Apple, BBC yatangaje ko yabihanirwa cyane kandi igasabwa guhindura imikorere.
Porogaramu zikina umuziki zikoreshwa n’abifashisha ibikoresho bya Apple, zisabwa kwishyura iyo sosiyete 30 % by’ayo zaciye umukiliya. Spotify yatanze ikirego ivuga ko ayo mafaranga ari menshi.
Komisiyo ya EU ishinzwe ubugenzuzi yagaragaje ko ibyo Apple ikora biri kwica isoko ry’abakora porogaramu zikinirwaho umuziki, bikagira n’ingaruka ku bifashisha ibikoresho byifashiha iOS ya Apple, aribo bakiliya. Ibyo bihabanye n’amabwiriza ya EU.
Apple yahise nayo isohora itangazo, ivuga ko Spotify itakabaye ibarega mu gihe na 99% by’amafaranga yinjije nta nyungu Apple irayabonera.
Bavuze ko ikigaragara, Spotify ishaka kwikubira inyungu zose ziva muri porogaramu yayo, ariko ikirengagiza ko kugira ngo abakiliya bayibone hari abandi baba babigizemo uruhare bakwiriye gushimirwa.
Hashize igihe bamwe mu bakora porogaramu zifashishwa na Apple binubira uburyo inyungu bacibwa ihanitse. Byatumye iyo sosiyete igabanya, ishyiraho inyungu ya 15 % ku bafite porogaramu zinjiza munsi ya miliyoni y’amadolari ku mwaka.
Epic Games yakoze umukino uzwi nka Fortnite nayo iheruka kurega Apple igaragaza ko bacibwa amafaranga menshi, basaba ko 30 % bishyura Apple kuri buri mukiliya babonye agabanywa.
Byarangiye Apple ivanye uwo mukino muri App Store nubwo rukigeretse mu nkiko hagati y’izo sosiyete zombi. Urubanza rwazo ruzasubukurwa mu cyumweru gitaha.
Abiga mu yisumbuye bashyiriweho ikoranabuhanga ribafasha mu masomo ya siyansi n’imibare.
Iki kigo cyatangiye gukorera mu Rwanda mu Ukwakira 2020, gisanzwe gikorera muri Afurika y’Epfo, Ghana no muri Nigeria, aho gitanga imyitozo y’imibare, ubugenge (Physique) n’ubutabire (Chimie) ku banyeshuri biga muwa Mbere w’amashuri yisumbuye kugera mu wa Kane.
Uko bikorwa, umunyeshuri wiyandikishije muri iyi gahunda, ajya ku rubuga rwa Siyavula haba harimo imyitozo ya buri somo bijyanye n’inyigisho zaryo, ubundi akayikora. Haba hariho n’ibisubizo ku buryo iyo acyishe bamwereka igisubizo n’inzira cyakozwemo.
Iyi gahunda ifasha abanyeshuri gusubira mu byo bize, ndetse hari n’uburyo umwarimu wabo abasha kureba ibyo bakoze bityo akamenya aho ashyira ingufu mu masomo.
Bamwe mu banyeshuri baganiriye na IGIHE biga King David Academy, bavuze ko iyi porogaramu ibafasha mu kwimenyereza amasomo baba bize.
Sesonga Brian Bugingo wiga mu mwaka wa Kabiri yagize ati “iyi gahunda imfasha cyane cyane mu kwitegura ibizamini, nkakora imyitozo ikanamfasha kumenya birushijeho amasomo, cyane cyane mu mibare na physique (ubugenge).”
Umwangange Anaise Norah wiga mu mwaka wa Mbere we yagize ati “Mu bihe bya Coronavirus hari igihe cyigeze kugera tukajya muri guma mu rugo, Siyavula yamfashije kwiyibutsa amasomo nize […] ubu iyo umwarimu yakwigishije ibintu ntubyumve neza, ukoresha Siyavula ukiha imyitozo kugira ngo urebe ko ibyo yakwigishije wabifashe."
Umwarimu w’aba banyeshuri mu isomo ry’ubugenge, Nawugaba Stephen, avuga ko gahunda ya Siyavula imufasha cyane mu kureba urwego abanyeshuri be bumviseho isomo.
Ati “Siyavula igira imyitozo myinshi, rero iyo nigishije isomo runaka mbaha isuzuma bumenyi nkoresheje Siyavula, nkabaha umwanya bakajya muri ‘computer lab’ (icyuma kibamo mudasobwa) kurikora. Iyo nsanze benshi batsinzwe, mbaha undi mwanya bagakomeza kwitoza.”
Kugeza ubu iki kigo gikorana n’ibigo icyenda mu Rwanda, birimo King David Academy, Lycée Notre Dame de Cîteaux, Collège Saint André, Groupe Scolaire Gahini, Group Scolaire Nsanga, Groupe Scolaire Duha, Groupe Scolaire Bumba, Group Scolaire Juru, na Group Scolaire Bigugu.
Uretse ibigo bikorana n’iki kigo hari n’abandi banyeshuri barenga 800 baturuka mu bigo binyuranye hirya no hino mu Rwanda bakorana n’iyi gahunda ya Siyavula.
Mu ruzinduko abayobozi bayo bagiriye mu Rwanda mu ishuri rya King David Academy tariki 29 Mata 2021, bavuze ko Siyavula iri gufasha abanyeshuri mu Rwanda ndetse ko bafite intego yo kuyigeza mu mashuri yose nubwo hakiboneka imbogamizi.
Uwitwa Chiara Walsh ushinzwe ibikorwa bya Siyavula mu Rwanda, yagize ati “Twagiye duhura n’imbogamizi mu bigo by’amashuri, aho hari ibidafite internet, ibindi bikagira mudasobwa nkeya kandi muri iyi gahunda dukoresha ikoranabuhanga, niyo mpamvu twahereye ku bigo byigenga n’ibifite ubushobozi, ariko dufite gahunda yo kuyigeza no mu yandi mashuri mu Rwanda hose.”
Ibigo by’amashuri birashishikarizwa gukoresha iyi gahunda
Umwe mu bahagarariye Siyavula mu Rwanda, Habimana Jean Damascene, avuga ko iyi gahunda kuyikoresha byorohereza abarimu n’abanyeshuri mu myigire n’imyigishirize kuko bituma abana bamenyera gukora imyitozo myinshi, bityo bikabafasha gutsinda mu ishuri.
Yongeyeho ati “Ibigo bitaratangira gukoresha uburyo bwo kwigisha abanyeshuri hifashishijwe ikoranabuhanga, nababwira ko ari byiza bifasha. Iyi gahunda ni ubuntu ntabwo duca amafaranga ngo umwana atangire kuyikoresha, rero turasaba ko abana bakomeza kuyikunda, uwo ari we wese yakwandika rw.siyavula.com akiyandika agatangira kuyikoresha.”
Umuyobozi ushinzwe ibikorwa by’ikoranabuhanga muri King David Academy, Alex Sasu, yavuze ko iyi gahunda ya Siyavula iri gufasha abanyeshuri babo gukora imyitozo myinshi nka bumwe mu buryo bufasha umunyeshuri kumva neza isomo.
Yakomeje agira ati “Njye ku giti cyanjye ndashishikariza ibigo byose bishoboka mu Rwanda gukorana na Siyavula, kuko nibayikoresha bazabona ko hari byinshi izahindura mu myigire y’abanyeshuri, kuko ibaha amahirwe yo kumenya uko basubiza ibibazo.”
Uretse gufasha abanyeshuri gukora imyitozo, Siyavula igira n’amarushanwa buri kwezi, aho ihemba abanyeshuri n’abarimu b’indashyikirwa ikabaha telefone zigezweho (smartphone), ndetse n’ama-unite ya telefone.
Iki kigo kandi kizagira amarushanwa y’umwaka muri Kanama 2021, aho kizahemba ibigo, abanyeshuri n’abarimu b’indashyikirwa. Igihembo gikuru kizaba ari mudasobwa.
Umunyeshuri cyangwa umwarimu ukeneye kumenya birushijeho imikorere ya Siyavula yabahamagara kuri 0789 068 321.
Abarimo Miss Kalimpinya bakoze ikoranabuhanga ryifashishwa n’amahoteli hirindwa Covid-19.
Igitekerezo cyabo bakigize bagamije gufasha abagana za resitora na hoteli kujya basaba bakanahabwa serivisi n’ibindi bashaka batagombye kujya kuvugana n’abakozi baho cyangwa ngo bafate ku rupapuro ruriho urutonde rw’ibihari n’ibiciro byabyo (menu) cyane ko byanaba intandaro yo gukwirakwiza icyorezo.
Ni muri urwo rwego Miss Kalimpinya wize iby’Ishoramari, Rushita Alfene wize iby’Ikoranabuhanga na Bisamaza Ismaïl wize ibya Politiki mpuzamahanga bishyize hamwe bakora application bise “Ordefene” ifasha umukiliya kubona ibiribwa n’ibinyobwa biteguye, agahitamo ibyo atumiza, maze akabishyikirizwa aho ari.
Mu kiganiro Rushita Alfene uhagarariye iryo tsinda yagiranye na IGIHE yavuze ko basanze “ikintu cya mbere umuntu akenera ageze muri resitora na hoteli ni menu” maze batangira kureba uko yashyirwa mu ikoranabuhanga.
Yagie ati “Twahisemo kubishyira mu ikoranabuhanga ku buryo umukiliya abasha gufotora (scan) QR Code akabona menu y’iyo resitora cyangwa hoteli, akaba yatumiza ibyo ashaka yagaragaje n’ameza yicayeho, cyangwa icyumba arimo. Icyo gihe byakirwa n’ubishinzwe, ndetse akabona n’igihe bikenewe, na we akagaragaza ko bije umukiliya akabona ko babimuzaniye.”
Gukoresha Orderfene “bisaba kuba ufite telefoni igezweho [smartphone]” na resitora cyangwa hoteli ugiyemo ikaba ifite QR code y’iyo application. Ugera ku meza yawe ukahasanga urupapuro ruriho ya code, maze ukayifotora na camera ya telefoni bagahita bakwereka menu ugasaba ibyo ukeneye. Haba ibiryo, ibinyobwa cyangwa izindi serivisi zo mu cyumba cya hoteli wabasha kuzihasabira.
Kuva  yatangira gukoreshwa muri Kanama 2020, iratanga icyizere cyo kudatenguha abayikoresha mu gihe internet yaba ikora neza, cyane ko basigaye banayitangana Wifi nyuma y’uko abayikoresheje bwa mbere batenguhwaga na internet.
Icyongereza n’Igifaransa ni zo ndimi zikoreshwa kuri iyo application kugeza ubu, ariko hari gahunda yo kuzashyiramo n’Ikinyarwanda kugira ngo hatagira uhura n’imbogamizi z’ururimi mu gihe ashaka kuyikoresha.
 ifasha umukiliya n’umucuruzi gutanga no guhabwa serivisi mu buryo bwihuse, bunoze kandi bujyanye n’igihe.
U Rwanda ku mwanya wa 13 muri Afurika mu kugira internet ihendutse.
Iyo raporo ikorwa n’Ikigo cy’Abongereza gikora ubushakashatsi ku ikoranabuhanga, Cable, igaragaraho ibihugu 230 byo hirya no hino ku Isi.
Urutonde rwakozwe hashingiwe ku mpuzandengo y’igiciro cya gigabyte imwe ya internet mu gihugu maze ako gaciro kagashyirwa mu madorali ya Amerika.
Ku Rwanda, hagaragajwe ko gigabyte imwe mu 2021 iri ku mpuzandengo ya 1.133,33 Frw angana na 1,25$ ivuye ku 1,48$ mu 2020, mu gihe mu 2019 yabarirwaga 3,79$.
Ibikorwa remezo nk’iminara na internet ya 4G na 5G zigezweho nabyo byarebweho kuko bishobora gutuma ikiguzi cyiyongera cyangwa kikaganuka.
Raporo iragira iti “Ibihugu bimaze igihe kinini bifite 4G na 5G nshya, byagiye bigaragara ko internet yaho ihendutse. Ibyo biterwa n’uko umubare wa gigabyte abakoresha internet bagenerwa warenze kuba hagati y’imwe na 10, ukagera mu magana cyangwa ugasanga nta n’urugero ntarengwa ruhari. Igiciro cya gigabyte muri ibyo bihugu kizaba kiri hasi cyane.”
U Rwanda ntiruragira 5G ariko mu gihugu hagera 4G ndetse yagejejwe mu mu gihugu mu 2014.
Ku bw’izo mpamvu, iyo raporo yerekanye ko gigabyte ihenze cyane mu Rwanda muri uyu mwaka igura 21.000 Frw (23,1$) naho ihendutse ikaba igura 315,79 Frw (0,35$).
Uretse umwanya wa 70 mu bihugu 230 byo ku Isi byakorewemo inyigo, u Rwanda ruri ku mwanya wa 13 muri Afurika yo munsi y’Ubutayu bwa Sahara, no ku wa kabiri muri Afurika y’Iburasirazuba inyuma ya Tanzania ifite impuzandengo ya 0,75$.
Muri ako karere kandi rukurikiwe na Uganda ibarirwa 1,56$, u Burundi bubarirwa 2,1$ naho Kenya yatangiye gukoresha 5G ni 2,25$.
Ku Isi urutonde rubimburiwe na Israel ifite impuzandengo ya 0,5$ kuri gigabyte imwe, Kyrgyzstan iri kuri 0,15$, Fiji kuri 0,19$, u Butaliyani kuri 0,27$. Guinée Equatorial niyo ya nyuma ku kiguzi cya 49,67$.
Cable yatangaje ko hari ibihugu bitashyizwe ku rutonde kuko amakuru yabyo yagiye abura cyangwa agaciro k’amafaranga bikoresha kukagereranya n’amadorali ya Amerika bikagorana. Ibyo birimo Sudani y’Epfo, RDC, Erythrée, Zimbabwe, Koreya ya Ruguru, Venezuela n’ibindi.
Ibihugu bifite ubukungu buteye imbere nabyo ntibiri mu myanya y’imbere cyane kuko internet igurishwa ku giciro cyo hejuru bijyanye n’uko ababituye baba banashoboye kuyigura kuri menshi nk’uko iyo raporo ibivuga.
Nk’u Bushinwa buri ku mwanya wa 18 n’impuzandengo ya 0,52$, Leta Zunze Ubumwe za Amerika ziri ku wa 155 na 3,33$. U Burusiya bwo buri ku mwanya wa karindwa n’impuzandengo ya 0,29 $ kuri gigabyte.
Kugeza muri Mutarama 2021, habarurwaga ko abakoresha internet mu Rwanda bageze kuri miliyoni 4,12 bangana na 31,4% by’Abaturarwanda, biyongeyeho ibihumbi 806 ugereranyije no mu 2020.
Abakoresha imbuga nkoranyambaga bo biyongeyeho ibihumbi 240 bagera ku bihumbi 850 bangana na 6,5 by’abaturarwanda.
Abatunze telefoni mu Rwanda bo ni miliyoni 9,69 bangana na 73,9%, umubare wiyongeyeho ibihumbi 175 ugereranyije n’umwaka ushize.
Elon Musk mu mushinga wo gushyira utwuma mu bwonko bwa muntu ibyo atekereza bikikora kuri mudasobwa.
Sky News yatangaje ko iyo nkende yabashije kubikora nyuma y’ibyumweru bitandatu utwo twuma tuyishyizwe mu bice byose by’ubwonko, ikina umukino kuri mudasobwa irimo kunywa umutobe w’umuneke yari yashyiriwe hafi aho.
Uko utwo twuma dukora, icyo ubwonko butekereje duhita tugikora kuri mudasobwa kuko biba byahujwe ariko mu buryo bw’inziramugozi (wireless).
Ni duto cyane ku buryo tugereranywa na kimwe cya cumi cy’ubwoya, ariko tukabasha kugenzura utunyangingo tw’ubwonko dusaga 1000.
Neuralink ivuga ko ifite intego y’uko iryo koranabuhanga ryakoreshwa ku bantu.
Yagize iti “Intego yacu ni ugutuma umuntu wagagaye abasha gukoresha mudasobwa cyangwa telefoni, bigizwemo uruhare n’ubwonko gusa.”
Icyo kigo kandi giheruka gutangaza ko cyashyize utwuma nk’utwo tujya kungana n’igiceri mu bwonko bw’ingurube ebyiri, byose bigendanye n’iyo nyigo.
Avuga kuri iyo nkende yakinaga umukino w’amashusho, Musk yagize ati “Ntiwabasha kubona aho utwo twuma twashyizwe kandi ni inkende yishimye”.
Neuralink yemeza ko ubu bushakashatsi nibugenda neza buzanafasha kuzana igisubizo ku ndwara z’ubwonko cyangwa izindi zatuma ingingo zidakora neza nko kutumva, kwibagirwa n’izindi.
Ku rundi ruhande, hari n’ibitekerezo Musk afite muri uwo mushinga abashakashatsi bataremeza ko bishoboka, birimo nko guhindura imikorere y’umubiri mu gihe umuntu yaba yapfuye.
Ati “Rero niba ugiye gupfa uko umeze bishobora guhindurwa mu bundi buryo cyangwa ukagirwa Robot. Ushobora guhitamo niba ushaka kuba Robot,umuntu cyangwa ikindi kintu.”
Elon Musk asanzwe afite n’izindi sosiyete zikomeye zizwi mu bya siyansi n’ikoranabuhanga nka Space X ikora ibyogajuru n’ubushakashatsi bwo mu isanzure, ndetse n’iyitwa Tesla ikora imodoka zifashisha amashanyarazi.
Afite kandi umushinga wo kuzageza abantu kuri Mars mu 2024.
U Bufaransa: Umushoramari yahisemo kwikorera iperereza ku bamwibye kuko Polisi yananiwe.
Pagani yabwiye AFP ko umukozi ushinzwe icungamutungo muri sosiyete ye yitwa Avon yandikiwe n’umuntu kuri email isa n’aho ari iye (Pagani), maze aramubaza ati “Ese Bertrand yaguhamagaye?”. Aho hari kuwa 8 Mata 2021.
Mu minota mike, uwo mukozi yahise ahamagarwa n’umugabo amubwira ko ari we witwa Bertrand, amusaba ko amwoherereza byihuse ibihumbi 27 by’amayero (325.911$) ngo yo kugura indi sosiyete muri Hongrie. Barakomeje barandikirana kuri email ariko amubuza kugira undi muntu yabibwira.
Pagani yavuze ko abo batekamutwe bari bazi neza imikorere ya sosiyete ye ku buryo bayobeje uwo mukozi akayohereza.
Ku munsi wakurikiyeho umukozi wa banki yohererejwemo ayo mafaranga yabimenyesheje Pagani agwa mu kantu, ariko ku bw’amahirwe birakurikiranywa aragaruzwa.
Pagani yahise asaba uwo mucungamutungo we gukomeza kwandikirana n’abo bantu kugira ngo amenye aho baherereye abakurikirane, kuko polisi yo yavuze ko “ikurikirana ibyo ishobora gukora mu buryo bwubahiriza amategeko”.
Ubu uwo munyemari yamaze gushyira ikoranabuhanga rishya muri mudasobwa ye kugira ngo batongera kumwiba amakuru, ndetse yatangiye gukoresha uburyo bwose bushoboka ngo amenye aho abo batekamutwe baherereye yifashishije ikoranabuhanga.
Yagize ati “Sinshaka kubareka ngo bagende gutyo gusa. Sinshobora kwihanganira abo batekamutwe, kandi mu gihe mbona abakabikurikiranye badakora akazi kabo ndabyikorera.”
Polisi y’icyo gihugu yavuze ko gukurikirana icyo kibazo bigoye cyane kuko bisaba imikoranire mpuzamahanga no kuba ifite amakuru ahagije ku buryo abo batekamutwe bakoresheje bahisha imyirondoro yabo.
Ibyo wamenya kuri Breakthrough Starshot, umushinga uri kureba ko ubuzima bushoboka ku nyenyeri.
Magingo aya, abantu baba ku Isi gusa kandi nta n’ikimenyetso kiragaragaza ko hari ahandi babaye mu isanzure. Uretse umuntu, nta n’ibindi binyabuzima bizwi neza ko biba mu isanzure kuko ntabyo siyansi yari yemeza.
Ibivejuru (Aliens) ni byo bikekwa ko biba mu isanzure, ariko nabyo ntibyemezwa na siyansi ahubwo bamwe bemera ko bibaho abandi bakabihakana.
Umushinga wa Breakthrough Starshot watangijwe mu 2016, ugamije gukora ubushakashatsi bwifashisha ikoranabuhanga rigezweho hagenzurwa imiterere y’inyenyeri yitwa Alpha Centauri.
Muri uwo mushinga washowemo miliyoni 100 $, hazoherezwa mu isanzure udukoresho tw’ikoranabuhanga wagereranya na twa mudasobwa duto cyane [batwise nonocrafts).
Ni udukoresho duto ku buryo kamwe kabumbatirwa mu kiganza, ariko tugira uburyo bwo kubika umuriro, aho tubasha kubonwa n’ikoranabuhanga, ndetse tukagira Camera zizafata amafoto yo kuri iyo nyenyeri. Amafoto afatwa azajya yoherezwa ku Isi.
Ntabwo biremezwa neza igihe uwo mushinga uzarangirira, ariko hagaragazwa ko bizatwara imyaka myinshi.
Stephen Hawking na Yuri Milner bibaza niba koko “umuntu azaba ku Isi ubuzima bwe bwose, cyangwa ashobora no kugera ku nyenyeri” cyane ko habarurwa miliyari nyinshi zazo mu isanzure.
Ni muri urwo rwego bashatse gusubiza icyo kibazo bategura inyigo bahereye ku yitwa Alpha Centauri iri hafi y’imibumbe igaragiye izuba.
Uretse Breakthrough Starshot, Ikigo cy’Abanyamerika gikora ubushakashatsi mu isanzure, NASA, gifite umushinga cyise Artemis wiga ku Kwezi na Mars naho Space X ya Elon Musk iri kwiga kuri Mars.
Apple yashyize hanze ibikoresho bishya birimo iPad Pro na mudasobwa za iMacs z’amabara atandukanye.
Ibi byose byashyizwe ahagaragara kuwa Kabiri tariki 20 Mata 2021, aho uru ruganda kandi rwashyize hanze agakoresho ka Airtag kagufasha gushaka ibintu byatakaye na televiziyo zerekana amashusho ya 4K zifite telekomande za Siri Remote zifite umwihariko wo kuba wakoresha ijwi ushaka kugira icyo uhindura kuri Televiziyo yawe.
Dore tumwe mu dushya ibi bikoresho byashyizwe hanze n’uruganda rwa Apple bifite
Izi iPad z’ubwoko bushya zashyizwe hanze, zifite ubushobozi bwo kwihuta cyane, zakira internet ya 5G nayo yihuta bidasanzwe, umuntu ashobora kuzicomekaho ibikoresho by’ikoranabuhanga birenze kimwe ndetse zifite urumuri rwo muri tableaux rufite ikoranabuhanga rirenze iry’izindi iPad.
Zifite Camera ziteye imbere, zifite ubushobozi bwo gukora amashusho meza, ndetse ku bantu bakora inama bifashishije ikoranabuhanga, izi iPad zabazaniye udushya, aho zifite ikoranabuhanga ryitwa Center Stage rituma mu gihe uri gukoresha camera mu nama, isura yawe ituzura muri camera ahubwo izajya isubira inyuma ikagaragara neza nta ruhare wabigizemo.
Izi iPad zizatangira kugurishwa tariki 30 Mata 2021 uyu mwaka, zigurishwa amadolari 799, hafi ibihumbi 800 Frw.
Mudasobwa za iMac zifite amabara atandukanye
Mudasobwa za iMac zari zisanzwe zimenyerewe ku ibara ry’umweru, uretse kuba zifite amabara atandukanye zifite n’undi mwihariko utandukanye n’izari zisanzwe.
iMac zashyizwe hanze, zifite ubwoko bushya mwa M1 Chip umuntu yakwita nk’icyumba cy’ikoranabuhanga rya musadobwa, aho ifite ‘système’ ituma mudasobwa idashyuha, itume yihuta cyane birenze ibisanzwe ndetse izatuma uyifite agira ubushobozi bwo gukoresha porogaramu za iPhone muri iyi mudasobwa zirimo Zillow na Headspace n’utundi dushya twinshi.
Izi mudasobwa zifite uburebure bwa cm 60, pixel miliyoni 11.3, ziri mu mabara arindwi, harimo umutuku, icyatsi na move byose byerurutse,
iMac zizajya ku isoko mu matariki yo hagati muri Gicurasi, iziri muri aya amabara atatu zizaba zigurishwa amadolari 1.499 ( hafi miliyoni 1,5 Frw ), mu gihe iziri mu yandi mabara ane asigaye zizagurishwa 1.299$ (hafi miliyoni 1,2 Frw ).
Agakoresho gafasha mu kubona ibintu byatakaye, AirTag
Uruganda rwa Apple rwashyize hanze agakoresho ka Airtag rutari rusanzwe rufite, gakoreshwa mu kubona ibintu byatakaye. Ugafatisha ku kintu runaka kagafasha kukibona mu gihe cyatakaye.
Ushobora kugashyira ku mfunguzo, ku ikofi, kuri mudasobwa cyangwa se ku modoka. Iyo wagahuje n’uburyo bwa Apple bwitwa ‘Find My app’ ushobora kubona icyo wataye udataye umutwe.
AirTag za Apple zifite ubushobozi bwo kutangizwa n’amazi, cyangwa ivumbi, gakozwe ku buryo iyo wabuze ikintu (kariho) kavuga mu ijwi riranguruye ukabasha kukibona.
Aka gakoresho kari gasanzwe gasohorwa n’uruganda rwa Samsung, Sony na Tile, uruganda rwa Apple ruzagashyira ku isoko tariki 30 Mata 2021, kamwe kagura 29$ (hafi ibihumbi 30 Frw) mu gihe tune tuzagurwa 99$ (hafi ibihumbi 100 Frw).
Si ibi gusa kandi uru ruganda rwasohoye na Televiziyo z’ubwoko bushya zibasha kwakira amashusho ya 4K, zifite telekomande ya Siri Remote, ikozwe muri aluminium 100%. Izashyirwa ku isoko ku itariki 30 Mata 2021, aho izifite ububiko bungana na 32 GB zizaba zigura 179$ naho izifite 64GB zigure 199$
Hasohowe kandi na iPhone 12 na iPhone 12 mini ziri mu ibara rya move, ziyongera ku zari zifite amabara y’ubururu, icyatsi, umukara n’umweru. Izatangira kugurishwa ku itariki 30 Mata 2021, amadolari 799 (hafi ibihumbi 800 Frw).
Space X yahawe ikiraka cyo gukora icyogajuru kizageza abantu ku kwezi.BBC yatangaje ko Space X yatoranyijwe igahabwa ayo masezerano ya miliyari 2,89 $ ihigitse izindi sosiyete zimaze igihe kinini mu byo gukora ibyogajuru zari zihurije hamwe.
Umuyobozi ushinzwe iby’ubuvumbuzi muri NASA, Kathy Lueders, yatangajko ayo masezerano azatuma uwo mushinga wa Artemis w’akataraboneka ugerwaho.Ati “Ku bw’aya masezerano, NASA n’abafatanyabikorwa bacu bazuzuza uyu mushinga ugiye kuba uwa mbere ugaragaza ukuri ko ku kwezi muri iki kinyejana cya 21.”
Amakuru avuga ko muri sosiyete zasabaga icyo kiraka zose Space X ari yo yasabaga amasezerano ahendutse, nabyo bikaba byagize uruhare mu gutuma yegukana ayo mahirwe.
Biteganyijwe ko icyo cyogajuru kizageza undi mugabo n’umugore wa mbere b’Abanyamerika ku kwezi mu 2024.
Bivugwa ko hari n’izindi sosiyete NASA ifite zishobora kuyifasha kugeza abantu ku kwezi mu gihe imwe yaba itabashije kubigeraho.
Space X ifite mu maboko ako kazi kugeza ubu, yatangijwe na Elon Musk mu 2002 ari nawe muyobozi wayo kugeza ubu. Isanzwe ikora ibyogajuru ndetse nayo ubwayo ikora ubushakashatsi bwo mu kirere, aho ifite gahunda yo kugeza abantu kuri Mars mu 2026.
Twitter yagize ikibazo cy’ikoranabuhanga bigira ingaruka ku barimo n’abo mu Rwanda.
Abarenga ibihumbi 80 barimo n’abo mu Rwanda bagaragaje ko bahuye n’ibibazo bakoresha urwo rubuga mu masaha ya nyuma ya saa kumi n’imwe kugera mu masaha y’igitondo gusa byaje gukemuka.
Ubutumwa bwagaragaraga nk’ibisanzwe, ariko umuntu akaba atakora like, comment cyangwa retweet.
Itsinda rya Twitter rishinzwe ubufasha, ryiseguye ku bagize ikibazo gusa ntiryavuga imvano yacyo.
Ibibazo nk’ibi byaherukaga kuba kuri Twitter mu Ukwakira 2020, aho byamaze amasaha arenga abiri. Icyo gihe yiseguye ivuga ko byatewe n’impinduka mu mikorere zitari zigambiriwe.
Hagiye gukorwa imodoka ifite ikirango cya Apple.
9To5 Mac yatangaje ko ayo masezerano azaba yakozwe mu mpera z’uyu mwaka, Apple isanzwe izwiho ibikoresho by’ikoranabuhanga birimo telefoni na mudasobwa ikazaba ari yo mukiliya w’imena.
Mu ntangiriro z’uyu mwaka byari byatangajwe ko Apple ishaka kugirana amasesezerano ya miliyari 4$ na sosiyete za Kia na Hyundai zikora imodoka, ariko muri Gashyantare zitangaza ko zitakiri mu biganiro nayo.
Bivugwa ko Apple yifuza ko imodoka izakorwa yazayitirirwa maze sosiyete zayikoze zikabarwa nk’izabigizemo uruhare, ari nayo mpamvu izo zizwi zabyanze maze igahitamo gukorana n’izidasanzwe zifite amazina akomeye mu byo gukora imodoka.
Apple ya Tim Cook abenshi bayimenye kubera ibikoresho byayo by’ikoranabuhanga biba byivugira mu mikorere, bituma yizerwa cyane. Ubwo buhangange bwayo irashaka kubugeza no mu isoko ry’imodoka, aho ifite gahunda yo kuzaba yamaze kwikorera imodoka ikoresha amashanyarazi mu 2025.
Ampersand yashowemo asaga miliyari 3 Frw mu gukwirakwiza moto zikoresha amashanyarazi mu Rwanda.
Umushinga wa EIF (Ecosystem Integrity Fund) ukomoka muri Leta Zunze Ubumwe za Amerika usanzwe ushora imari mu nganda no muri sosiyete zikoresha ingufu z’amashanyarazi ugamije kurengera ibidukikije, niwo washoye arenga miliyari 3 Frw muri Ampersand.
Ni ubwa mbere hashowe amafaranga angana gutya muri sosiyete itanga serivisi z’ibinyabiziga bikoresha amashanyarazi muri Afurika yo munsi y’Ubutayu bwa Sahara.
Umuyobozi wa Ampersand, Josh Wale, yavuze ko kuba hashowe amafaranga menshi mu binyabiziga bikoresha amashanyarazi, ari intambwe nziza itewe mu 2021, bizatuma haboneka abashoferi benshi muri Afurika y’Iburasirazuba bakoresha moto z’amashanyarazi.
Yongeyeho ati “Twishimiye iri shoramari ry’amateka EIF yakoze. Ubu dufite ikizadufasha kugera ku ntego yacu, aho duteganya ko mu 2030 tuzaba twahinduye moto zingana na miliyoni eshanu zo muri Afurika y’Iburasirazuba, zigakoresha ingufu z’amashanyarazi aho gukoresha ibikomoka kuri peteroli.”
“Ubu bufasha bwa EIF bugiye gukuraho imyumvire idahwitse y’uko ibihugu bikize ari byo bizabanza kugira ibinyabiziga bikoresha amashanyarazi maze ibikennye bikagerwaho nyuma, bikoresha ibinyabiziga byabanje gukoreshwa.”
Moto, ni bwo bwoko bw’ibinyabiziga bwifashishwa cyane muri Afurika by’umwihariko iy’Uburasirazuba, aho hakoreshwa izigera kuri miliyoni 5, ariyo mpamvu Ampersand ariho yashyize ingufu mu guteza imbere izikoresha ingufu z’amashanyarazi.
Umwe mu bayobozi ba EIF, James Everett, yavuze ko yishimiye gufatanya n’iyi sosiyete mu rwego rwo kwirinda ibihumanya ikirere.
Igitabo kivuga ku budasa bw’u Rwanda n’u Bushinwa cyashyizwe kuri Amazon.
Iki gitabo cyanditswe na Gerald Mbanda, kiri mu rurimi rw’Icyongereza. Gifite umutwe ugira uti “China and Rwanda: Effective Leadership is Key to Transformational Governance”.
Mbanda wacyanditse afite uburambe mu mwuga w’itangazamakuru aho yakoze imirimo itandukanye dore ko yabaye Umuyobozi w’Ishami rishinzwe Itangazamakuru mu Rwego rw’Igihugu rw’Imiyoborere, RGB.
Iki gitabo cyamuritswe bwa mbere muri Kamena 2019 mu muhango wabereye i Kigali muri Marriott Hotel, witabiriwe n’abayobozi barimo Tito Rutaremara; Ambasaderi w’u Bushinwa mu Rwanda Rao Hongwei; Umuyobozi w’Urwego rw’Imiyoborere, RGB, Dr. Usta Kayitesi n’abandi bagera kuri 200.
Muri icyo gitabo Mbanda yasobanuye ko u Rwanda n’u Bushinwa nubwo ari ibihugu biri ku migabane y’Isi itandukanye, byagaragaje ubudasa mu miyoborere yabyo aho abayobozi bagira uruhare mu gushyira mu bikorwa gahunda zihutisha iterambere bakurikije ibibabereye aho kwigana iby’ahandi.
Yavuze kandi ku bijyanye na demokarasi buri gihugu gifite uburenganzira bwo guhitamo uburyo bukinogeye, ko nta buryo bumwe bwabera ibihugu byose, ko icy’ingenzi ubuyobozi ari bwo bufite uruhare runini mu kuzana imiyoborere mpinduramatwara.
Amazon iki gitabo kiriho ni urubuga rwa kabiri rumaze kwakira iki gitabo nyuma ya Lambert Academic Publishing yo mu Budage. Kiboneka ku buryo bw’ikoranabuhanga buhendutse (electronic version) ku rubuga ruzwi nka kindle kuri Amazon.
Inteko y’Umuco yiyemeje gushyira ingufu mu kunoza imyigishirize y’Ikinyarwanda.
Byagarutsweho mu nama nyunguranabitekerezo yahuje Inteko y’Umuco, abarimu n’abanyeshuri bafite aho bahurira n’ururimi rw’Ikinyarwanda, bagamije kurebera hamwe icyakorwa ngo imyigishirize y’urwo rurimo irusheho kunozwa.
Mu by’ingenzi byavuzwe harimo kunoza imyigishirize y’ururimi rw’Ikinyarwanda hashyirwaho ibitabo by’ikibonezamvugo birimo amuga azwi kandi ahuriweho na bose.
Amuga ni amagambo akoreshwa mu ngeri y’ubumenyi cyangwa umwuga runaka. Urugero nk’aho usanga hakoreshwa ijambo ‘mudasobwa’ aho gukoresha ‘computer’, internet ikitwa ‘murandasi, physique ikitwa ‘ubugenge’, Chimie ikitwa ‘ubutabire’ n’andi.
Abitabiriye batandandukanye bagaragaje ko mu rurimi rw’Ikinyarwanda hakoreshwa amuga anyuranye, aho usanga ijamo rimwe rivugwa mu buryo butandukanye, bikajijisha abakurikirana ubwo bushakashatsi.
Dr. Valentin Uwizeyimana, umushakashatsi akaba n’umwarimu muri kaminuza, yavuze ko ibi byakemuka hashyizweho inkoranyamuga.
Yagize ati “Hategurwa inkoranyamuga, n’iyo itaba inkoranyamuga y’ikibonezamvugo yose muri rusange, ariko byibuze hagakorwa agatabo gato cyane kagerageza gushyira hamwe amuga y’ingenzi akoreshwa mu rurimi rw’Ikinyarwanda .”
“Aho ngaho hahita hashakishwa uburyo abarimu n’abandi bantu bafite aho bahuriye n’ikibonezamvugo cy’Ikinyarwanda mu Rwanda bakoresha iyo nkoranyamuga cyangwa ako gatabo. Icyo gihe rwose icyo kibazo numva cyahita gikemuka.”
Yakomeje avuga ko ibi byakorwa habayeho ubufatanye bw’Inteko y’Umuco, Ikigo cy’Igihugu gushinzwe Uburezi, REB, ndetse na Kaminuza y’u Rwanda ishami ry’uburezi.
Umuyobozi Mukuru w’Inteko y’Umuco, Ambasaderi Masozera Robert, yavuze ko iki kibazo kizacyemuka, binyuze mu bufatanye maze amuga akoreshwa mu Kinyarwanda akegeranywa, akabonezwa, akemezwa ndetse agashyikirizwa abarimu bakayigisha mu mashuri.
Yagize ati “Ni ibintu tuzakoraho mu bufatanye, abafatanyabikorwa twese. Icyo twavanyemo ni umukoro w’ibyo gukora, umukoro ugamije gukemura ibibazo byagaragajwe, dufatanyije namwe mwese abashakashatsi, abarimu, n’abanyeshuri.”
Masozera yasabye ubufatanye muri gahunda ya #NdigaIkinyarwanda yatangijwe yo kwigisha no kwiga Ikinyarwanda benshi bakakimenya. Yavuze ko ibyo byose bitagerwaho hatabayeho ubufatanye n’abashakashatsi ndetse n’abarimu muri urwo rurimi.
Ati “Ni gahunda twifuza ko aba ariyo twese dukoreramo ibikorwa byose byo kwiga no kwigisha Ikinyarwanda. Iyi gahunda irimo bya bindi byose twavuze, harimo iby’imfashanyigisho, hazamo iby’amategeko ariko cyane cyane kuyisakaza.”
Yavuze ko guteza imbere Ikinyarwanda bikwiriye kuba gahunda ya buri wese, ikamamazwa kandi igakoreshwa.
Ati “Iyi #NdigaiKinyarwanda tuyigereranye n’izi gahunda ziriho zikorwa. Murabona mu nganda no mu bukorikori haje ubukangurambaga bwitwa ‘Made in Rwanda’, ibikorerwa iwacu. Urareba ugasanga ubukangurambaga buri hose n’abantu barabyumva vuba […] Nifuza ko twazana ngo #NdigaiKinyarwanda, ikaba gahunda twakoreraho.”
Ikinyarwanda gikoreshwa n’abantu bari hagati ya miliyoni 35-40 babarizwa mu Rwanda, Tanzania, Uganda, Repubulika Iharanira Demokarasi ya Congo n’ahandi hirya no hino ku Isi.
Inteko y’Umuco ikomeje gukora ibishoboka ngo Ikinyarwanda cyimakazwe, ndetse mu kiganiro giherutse guhuza Amb. Masozera n’abandi bantu batandukanye kuri RBA, yavuze ko ari iby’ingenzi ko ururimi rw’Ikinyarwanda rubungwabungwa kugira ngo rutazajya mu mubare w’indimi ziri mu kaga.
Indimi ziri mu kaga ni indimi zivugwa mu buryo butanoze, zikavuga zivangitiranye n’izindi ndimi nyinshi kandi zikandikwa nabi. Habururwa ko indimi 40% by’indimi 7 000 zivugwa ku Isi ziri muri aka kaga.
Rwagasani yanditse igitabo ku mbwirwaruhame za Perezida Kagame.
Iki gitabo’The Driven Wisdom from Paul Kagame" giteganyijwe gusohoka muri Werurwe 2021, Rwagasani yabanje kugishyira ahagaragara ngo abantu batandukanye batangeho ibitekerezo atoranyemo ibyo ashobora kongera muri iki gitabo, azabone kukimurikira abanyarwanda ku mugaragaro.
Amagambo yagiye atoranywa mu mbwirwaruhame Umukuru w’Igihugu yagiye atanga mu bihe bitandukanye.
Nko mu 2012, ubwo yari I Gatsibo, Perezida Kagame yavuze ko “Abanyarwanda bameze nk’abandi bantu, Imana yaduhaye ubuzima, ubwenge n’imbaraga n’igihugu yaduhaye twese ibikenewe by’ibanze kugira ngo duhindure ubuzima bwacu natwe ntabwo tugomba kubutakaza. Iyo abantu bahinduye imyifatire yabo, byose bizashoboka. ”
Rwagasani yabwiye IGIHE ko yifuje guhuruza hamwe amagambo y’ingenzi, Perezida Kagame yagiye avuga mu mbwirwaruhame zitandukanye akenshi usanga zigaruka ku kubaka abakiri urubyiruko.
Yagize ati “Ubundi ndi mu rubyiruko, iyo ubona ibintu Umukuru w’igihugu, akora cyangwa ibyo atubwira akenshi ntabwo abantu bakunze kubibika ngo babishyire hamwe. Rero ugasanga ubishyize hamwe n’ibindi bihugu bishobora kuzajya byifashisha cya gitabo.”
Yakomeje avuga ko “Abantu bashobora gusoma, kandi uko ugenda usoma izo mbwirwarumahe usanga hari ibintu ugenda urushaho kwiga no kuzirikana ku Rwanda”
Ni ibiganiro bigera kuri 41 yagiye atoranyamo amagambo cyangwa interuro zuje ubutumwa yagiye atoranyamo abihuriza hamwe muri iki gitabo.
Rwagasani yasabye urubyiruko bagenzi be, kujya rukurikira inama ruhabwa n’ubuyobozi bw’igihugu by’umwihariko Perezida Kagame.
Yagize ati “Inama mpa urubyiruko ni ugukomeza umurage duhabwa n’ubuyobozi bwacu cyane cyane byinshi tubonera muri gahunda za leta cyane cyane ibyo tubwirwa n’umukuru w’igihugu kugira ngo tudatakaza iby’uyu munsi dukwiye kubibika mu buryo bwo kwandika ndetse n’abari hanze bakwiye kumva no gusoma ibyo tubwirwa n’umukuru w’igihugu noneho bakazakomeza iyo nzira.”
Rwagasani yanditse ibitabo bitandukanye birimo icyo yaherukaga kumurika cyitwa ‘Ubumwe, Inzira yo Kugarura Ubumwe bw’Abanyarwanda no kubumbatira ubusugire bw’igihugu’.
Ubushakashatsi no kongera umubare w’abakivuga: Imirongo migari yitezweho kwagura no gusigasira Ikinyarwanda.
Abahanga mu ndimi n’umuco bagaragaza ko ari amahirwe ataboneka henshi kuba u Rwanda rufite ururimi kavukire ari na rwo rw’Igihugu, ruvugwa n’abarenga 99, 4%.
Andi mahirwe ni ukugira uburezi bunigisha indimi kandi butangwa mu rurimi rw’Igihugu bukajijura rubanda benshi bigafasha mu kubaka ubukungu bushingiye ku rurimi kavukire.
Mu Rwanda, Ikinyarwanda cyemewe n’Itegeko Nshinga nk’Ururimi rw’Igihugu ndetse n’Ururimi rw’Ubutegetsi.
Indirimbo yubahiriza Igihugu na yo irubona nk’umusingi w’ubumwe n’agaciro by’Abanyarwanda aho igira iti: “Umuco dusangiye uraturanga, ururimi rwacu rukaduhuza”.
Leta y’u Rwanda yashyizeho Inteko y’Umuco nk’Ikigo cy’Igihugu gishinzwe kurengera, kubungabunga no guteza imbere ururimi rw’Ikinyarwanda nk’uko bigaragara mu Iteka rya Perezida no 082/01 ryo ku wa 28/08/2020 rishyiraho Inteko y’Umuco.
Mu kiganiro na IGIHE, Umuyobozi Wungirije w’Inteko y’Umuco, Uwiringiyimana Jean Claude, yavuze ko bashyize gahunda yo gusigasira ururimi rw’ikinyarwanda.
Yagize ati “Mu kurengera ururimi ni uko turufata nk’ishingiro ry’ubumwe bw’Abanyarwanda. Ubwo rero ikintu twita ishingiro ry’ubumwe bw’Abanyarwanda ugomba kukirengera kugira ngo igihe cyose urwo rurimi ruzahore ruduhuza.”
Abavuga Ikinyarwanda bakwiriye Isi
Ubusanzwe ururimi rwose rugira indimi shami, nk’ikinyarwanda usanga gifite indimi shami zitandukanye zizwi n’izikirimo gukorwaho ubushakashatsi. Abavuga Ikinyarwanda barimo abari imbere mu gihugu, abasigaye inyuma yacyo ubwo abakoroni bakataga imipaka mu myaka ya 1900.
Imibare y’Inteko y’Umuco igaragaza ko ku Isi hose iyo urebye usanga abavuka Ikinyarwanda babarirwa muri miliyoni 30 [harimo miliyoni 12, abo basigaye inyuma y’u Rwanda kubera imipaka ndetse n’abari hirya no hino ku Isi].
Uwiringiyimana yavuze ko kugeza ubu Ikinyarwanda cyamaze kurenga imipaka aho usanga uretse mu Rwanda, hari n’amashuri makuru na za kaminuza zo hanze zigisha Ikinyarwanda.
Ingero zitangwa ni Kaminuza ya Indiana muri Leta ya Indiana, muri Leta Zunze ubumwe za Amerika yatangije isomo ry’ikinyarwanda mu 2019.
Yakomeje agira ati “Hari za kaminuza by’umwihariko izo muri Amerika zigisha Ikinyarwanda. Buriya iyo Umunyarwanda agiye hanze, ajyana Ikinyarwanda n’iyo ahuriyeyo na mugenzi we bafite Ikinyarwanda ni cyo kibahuza. Icyo kintu kirakomeye.”
“N’Abanyarwanda benshi baba mu mahanga, Ikinyarwanda cyaragutse ku buryo bagenda bakigisha n’abandi. Hari abazungu usanga bavuga Ikinyarwanda ukagira ngo bavutse bakivuga, kubera ubushake bwo kukimenya ndetse n’abo Banyarwanda bakigisha.”
Uwiringiyimana avuga ko hari gahunda ikomeye yo gushakira Ikinyarwanda amuga kugira ngo hirindwe ko cyaba uruvangitirane rw’izindi ndimi bityo kizagumane wa mwimerere wacyo.
Yakomeje agira ati “Ikindi hari uko kugikoraho ubushakashatsi kuko uririmi rudakorwaho ubushakashatsi rurapfa. Ikindi mu kugiteza imbere hari n’uburyo dushyize imbere bwo kugishyira mu ikoranabuhanga.”
Kuva muri Gashyantare 2020, Ururimi rw’Ikinyarwanda rwashyizwe mu ndimi zizajya zihindurwa mu zindi hifashishijwe uburyo bw’Ikoranabuhanga rya Internet buzwi nka ‘Google Translate’.
Inteko y’Umuco igaragaza ko ibi na byo byitezweho kongera umubare w’abavuga Ikinyarwanda ku Isi kandi bikazanorohereza abagikoraho ubushakashatsi.
Inama Rusange y’Umuryango w’Abibumbye mu mwanzuro wayo A/RES/61/266 wo mu kwezi kwa Gicurasi 2000, yashyizeho itariki 21 Gashyantare kuba Umunsi Mpuzamahanga w’Ururimi Kavukire.
Ubuyobozi bw’Inteko y’Umuco bwatangaje ko ibikorwa bijyanye no kwizihiza ku nshuro ya 18 Umunsi Mpuzamahanga w’Ururimi Kavukire uzaba ku Cyumweru tariki ya 21 Gashyantare 2021, bizaba hifashishijwe ikoranabuhanga mu rwego rwo kubahiriza ingamba zo kwirinda ikwirakwira rya COVID-19.
Umunsi w’ururimi kavukire ugiye kwizihizwa herekanwa ibyakozwe mu kubungabunga Ikinyarwanda.
Insanganyamatsiko y’uyu mwaka igira iti ‘Ururimi rw’Ikinyarwanda, umusingi w’ubumwe n’agaciro by’Abanyarwanda’ mu gihe ku rwego rw’Isi, hatoranyijwe igira iti ‘Duharanire guteza imbere indimi nyinshi nta ruhejwe mu burezi no mu muryango’.
Itangazo ryashyizweho umukono n’Umuyobozi Mukuru w’Inteko y’Umuco, Ambasaderi Masozera Robert, rivuga ko mu gihe isi muri rusange yugarijwe n’icyorezo cya Covid-19, uyu munsi uzizihizwa hifashishijwe iyakure (Online).
Ibikorwa biteganyijwe
Ubuyobozi bw’Inteko y’Umuco kandi bwatangaje ko umunsi nyirizina uzabimburirwa n’icyumweru cyo kwizihiza Umunsi Mpuzamahanga w’Ururimi Kavukire 2021.
Muri icyo cyumweru hateganyijwe ibikorwa birimo kuba Minisiteri y’Urubyiruko n’Umuco ibinyujije mu Nteko y’Umuco izagaragariza Abanyarwanda ibyagezweho mu rwego rwo gusigasira no guteza imbere Ikinyarwanda nk’ururimi rw’Igihugu n’Ururimi rw’ubutegetsi.
Hazibandwa cyane ku ngamba zo gushishikariza abakoresha n’abahugura Ikinyarwanda nk’abarezi, abanyamakuru, abashakashatsi, abanyeshuri n’Abanyarwanda muri rusange gukoresha Ikinyarwanda kinoze no kugiha agaciro.
Iki cyumweru kandi kizarangwa n’ibiganiro bigenewe Abanyarwanda baba mu Gihugu n’ababa mu mahanga (Diaspora).
Ibiganiro bizagaruka ku guhuza imyigishirize y’Ikibonezamvugo cy’Ikinyarwanda mu mashuri, kizibanda ku ruhare rw’umuhanzi n’umunyamakuru mu gusigasira no guteza imbere Ikinyarwanda n’indangagaciro z’umuco w’u Rwanda.
Iki cyumweru kandi kizarangwa n’inama nyunguranabitekerezo izagaruka ku ngamba zo gukungahaza ururimi rw’Ikinyarwanda mu ngeri zose z’ubumenyi, izagaruka cyane cyane ku Kinyarwanda n’ikoranabuhanga, ubuhanzi n`ubuvanganzo, Ikinyarwanda n’itunganyandimi, amuga n’ikibonezamvugo by’Ikinyarwanda.
Umunsi nyirizina uzarangwa n’ibihangano gakondo bya muzika, ikinamico n’ubuvanganzo nyemvugo by’Abanyarwanda no gutangaza abatsindiye ibihembo bitandukanye.
Inteko y’Umuco ishishikariza Abanyarwanda kuzirikana ko Ikinyarwanda ari ingobyi y’umuco, kikaba ipfundo ry’ubumwe abenegihugu basangiye “n’ishingiro ry’isano dufitanye aho turi hose; kikaduha kugira icyerekezo kimwe.”
Abanyarwanda bafite amahirwe yo kuba bavuga ururimi rumwe rwabo kavukire rukabahuza n’umuco wabo ukabaranga. Ikinyarwanda kandi gifasha kwihutisha imigabo n’imigambi by’iterambere kuko ari umuyoboro w’ubumenyi, ikoranabuhanga n’ubuhanzi.
Kwizihiza Umunsi Mpuzamahanga w’Ururimi Kavukire bijyanye no kurushaho kwita ku Kinyarwanda, gutekereza ku kamaro kacyo, buri wese agahagurukira kugikoresha neza mu byo avuga no mu byo yandika.
Ishami ry’Umuryango w’Abibumbye ryita ku Bumenyi, Uburezi n’Umuco (UNESCO) niryo ryashyizeho Umunsi Mpuzamahanga w’Ururimi Kavukire mu mwaka w’i 1999.
Inama Rusange y’Umuryango w’Abibumbye na yo mu mwanzuro wayo A/RES/61/266 wo mu kwezi kwa Gicurasi 2000, yashyizeho itariki 21 Gashyantare kuba Umunsi Mpuzamahanga w’Ururimi Kavukire.
Mu Rwanda, Ikinyarwanda cyemewe n’Itegeko Nshinga nk’Ururimi rw’Igihugu ndetse n’Ururimi rw’Ubutegetsi.
Indirimbo yubahiriza Igihugu na yo irubona nk’umusingi w’ubumwe n’agaciro by’Abanyarwanda aho igira iti “Umuco dusangiye uraturanga, ururimi rwacu rukaduhuza”.
Leta y’u Rwanda yashyizeho Inteko y’Umuco nk’Ikigo cy’Igihugu gishinzwe kurengera, kubungabunga no guteza imbere ururimi rw’Ikinyarwanda nk’uko bigaragara mu Iteka rya Perezida no 082/01 ryo ku wa 28/08/2020 rishyiraho Inteko y’Umuco.
Inkovu y’umutwe mwasatuye si uburanga navukanye, ntimukadutoneke- Kayitesi Judence.
Kayitesi wavukiye muri Rutongo muri Gasabo kuri ubu atuye mu Budage guhera mu mwaka wa 2010 aho yageze nyuma yo kurokoka Jenoside yakorewe Abatutsi mu 1994, yiciwemo ababyeyi be bombi n’abavandimwe babiri.
Uyu mubyeyi w’imyaka 38, afite abana batatu barimo abahungu babiri b’imyaka 13 na 12 n’umukobwa w’imyaka 15 arera nk’umwana we.
Mu kiganiro cyihariye IGIHE yagiranye na Kayitesi, yavuze ko yanyuze mu bihe bikomeye ari nabyo byashibutsemo icyemezo cyo kwandika ayo mateka.
Yagize ati ‘‘Ntabwo byoroshye kuvuga amateka twaciyemo ariko tuzajya tubikora kuko ni bwo buryo bwo gusubiza abadutse muri ibi bihe byo gupfobya Jenoside yakorewe Abatutsi. Ese iyi nkovu y’umutwe wanjye basatuye ni uburanga navukanye?’’
Aya mateka avuga ko yayashyize mu gitabo yise ‘‘Ein zebrochenes leben’’ mu Rurimi rw’Ikidage, ari byo ‘‘Broken life’’ mu Cyongereza, bikaba bisobanura ‘‘Inzira y’Inzitane’’.
Mu buhamya bwe yavuze ko muri Jenoside yakorewe Abatutsi bamutemye mu mutwe ata n’ubwenge bimuviramo kugira ubumuga bwo kuvuga igihe kirekire ariko nyuma aza gukira.
Yakomeje ati ‘‘Bakimara kuntema ubwo nari mfite imyaka 11 twari mu bihe bikomeye, sinigeze mvurwa, igisebe cyaje kumera nabi, kubera kutitabwaho, aho twari mu mpunzi n’abandi bana bakavuga ngo n’ubundi nzapfa simvurwe. Nyuma babonye nkomeje gukomeza umutsi nibwo banshyizeho igipfuko batangira kubona ko ntahise mpfa. Byanteye ubumuga kuko nagize ubumuga bwo kutavuga nkajya mvuga nkoresheje amarenga, nari mfite ubwoba bwo kutazabasha kuvuga ibyo nabonye.’’
‘‘Ni bwo ngize amahirwe mbishyira mu gitabo kugira ngo abana be batazajya babaza amateka y’iwabo. Bizaba n’uburyo bwo kwerekana ubukana bw’abateguye bakanashyira mu bikorwa Jenoside yakorewe Abatutsi.’’
Kayitesi yavuze ko ikintu kimubabaza cyane ari uko abishe abantu banajugunye amafoto kuko basazabe be babiri barokokanye bahora bamubaza uko ababyeyi babo basaga.
Ati ‘‘Duhora twibaza buri munsi uko babyeyi bacu basaga, ugasanga hari nka musaza wanjye muto ambwira ngo wowe uri nka Mama kuko numva musa n’ibindi byinshi twibaza tutajya tubonera ibisubizo.’’
‘‘Tukiva muri Jenoside, najyaga njya kwa Rubangura nkategereza Mama ko namubona asohotse muri bisi, ibyo nabikoraga ntawe mbwiye. Umugore wese nabonaga yambaye igitenge naramukurikiraga ngasanga si we, kuko numvaga ko Mama wanjye atapfa.’’
Mu kubara inkuru, yavuze ko yemeye ko umubyeyi we yishwe ubwo yabyaraga ntajye kumuhemba.
Akomeza ati ‘‘Byari bikomeye kuri njye kubyara imfura yanjye ntahabe. Kuva icyo gihe rero narabyemeye rwose.’’
Kayitesi yahisemo kwandika ashaka ko abana be bazamenya amateka ababyeyi babo banyuzemo ndetse n’igihugu.
Ati ‘‘Sinigeze nibaza ko nzamara iyi myaka 27 nyuma ya Jenoside yadukorewe, maze kubyara numva nkunze ubuzima, kubona abana banjye bakura nabo bakazabyara nibwo batangiye kujya bambaza amateka y’iwabo kwa ba se na sekuru na ba nyirakuru. Nafashe icyemezo cy’uko nta wundi wayababwira atari njye, ni ko kwandika iki gitabo kandi nari nsanzwe ntandika.’’
Yakomeje avuga ko nyuma yo kubyara abana bajyaga bamubaza ibibazo bikorogoshora ngo kuki batabona ba sekuru.
Ati “Na nyuma yaho ntangiye ubuhamya mu 2018 mu ruhame mu gihe cyo kwibuka, nahise mfata icyemezo byanyongereye imbaraga zo gukomeza kwandika igitabo.”
Kayitesi avuga ko kwandika igitabo byari ugutanga umusanzu we kugira ngo bitazongera kubaho ukundi haba mu Rwanda n’ahandi.
Yatangaje ko yifuza ko urubyiruko rwagisoma rukamenya amateka igihugu cyanyuzemo kugira ngo ntiruzagwe mu mutego nk’uwo bagenzi babo baguyemo.
Iki gitabo cyanditse mu buryo bworoheje kuko buri wese wagize ibihe bikomeye azibonamo.
Kayitesi avuga ko igitabo cye kizasohoka no mu Cyongereza hanyuma hagakurikiraho Igifaransa n’Ikinyarwanda.
Uko Kigeli IV Rwabugili yanze kugurisha Abanyarwanda mu bucakara avuga ko ari ab’Imana.
Abanyamateka bagaragaza ko nibura ku nkengero z’Inyajya y’u Buhinde hagurishirijwe miliyoni 17 z’Abirabura. Icyo gihe ibice bimwe bya Afurika abaturage baragabanyutse, bicwa n’inzara, umuruho kubera ingendo ndende no gufatwa nabi.
Umwanditsi w’Umunyamerika, Sir Henri Morton Stanley nawe uri mu bageze muri Afurika mu bukoloni, yanditse ko nyuma yaje gusubira mu gace ka Maniema ko muri Repubulika Iharanira Demukarasi ya Congo asanga abaturage baragabanyutse cyane.
Iri curuzwa ry’abantu n’ubucakara byaherekejwe no gutesha agaciro, iyicarubozo, n’ihohoterwa ry’abirabura bo muri Afurika. Byagize ingaruka zikomeye ku birabura bose aho bava bakagera kugeza n’uyu munsi baracyahangana n’ibisigisigi by’izi ngaruka.
Ku ngoma y’Umwami Kigeli IV Rwabugili nibwo abaturage bo mu bihugu byo muri Afurika yo munsi y’ubutayu bwa Sahara no mu Karere k’Ibihugu byo mu Biyaga Bigari muri rusange, bari imari ishyushye ku isoko ry’ibihugu bya Amerika n’iby’Abarabu.
Rwabugili ni we mwami wenyine wanze gufata abaturage be ngo abagurishe. Ahandi mu bindi bice bya Afurika bararaga bafata abagabo n’abagore bafite imbaraga bakabagurisha abazungu n’Abarabu. Abami bagurishaga abacakara, bahabwa impano zitandukanye zirimo indorerwamo, amasaro, imyenda n’ibindi.
Umwanditsi akaba n’Impuguke mu mateka, Nsanzabera Jean de Dieu agaragaza ko Umwami Rwabugili yari yaramenye amahano Abarabu bari gukora mu Banyamwezi, mu Bagande, mu Banyoro n’i Karagwe n’ahandi hirya no hino mu karere. Abarabu bafatanyije n’Abami baho bari bamaze igihe bafata abaturage babo bakabagurisha.
Umwami Rwabugili amaze kumenyeshwa ko Abarabu bageze ku nkengero z’Ikiyaga cya Tanganyika, yahaye itegeko ingabo ze ko umuntu wese w’uruhu rwera bazabona akandagira ku butaka bw’u Rwanda bagomba kumwica.
Hari amateka agaragaza ko mu 1871, Abarabu ba mbere binjiye mu Rwanda baje gufata abantu, nta n’umwe warusohotsemo. Ayo makuru barayabwiranye, baratinya cyane.
Nyuma bagerageje kureshya umwami Rwabugili, bamuzanira impano nyinshi zirimo amatungo, imyenda n’ibindi kugira ngo yemere kugurisha Abanyarwanda ariko arabyanga ni yo mpamvu abarabu benshi bakambitse bakagarukira hakurya y’Akagera, ntibatinyuke kwinjira mu Rwanda.
Rwabugili yababwiye ko Abaturage ari ab’Imana
Abakoraga ubucuruzi busanzwe buzwi bo barambukaga neza bakinjira bagacuruza bakongera bagasubira iwabo. Abarabu bakoze ibishoboka byose ngo binjire mu Rwanda bafate abagabo n’abagore ariko umwami Rwabugili ababera ibamba.
Umushakashatsi akaba n’Impuguke mu mateka, Innocent Nizeyimana [yanditse igitabo yise ‘Ubumwe bw’Abanyarwanda mu mateka yabo’] avuga ko abanyarwanda n’Ubwami bwabo bari bazi agaciro k’ikiremwamuntu ndetse n’uburenganzira bwe, ari nayo mpamvu bamaganye icuruzwa ry’abantu.
Mu kiganiro yagiranye na RBA, Nizeyimana yavuze ko Rwabugili yakundaga abaturage be ku buryo n’ubwo byari bisanzwe bizwi ko abaturage ari rubanda rw’Umwami, kuri we atari ko byari bimeze.
Yagize ati “Iki gihe cyo gucuruza abirabura, Rwabugili yarabahakaniye aravuga ati njyewe ntabwo nagurisha abanyarwanda kuko si abanjye, ahubwo ninjye wabo. Abanyarwanda ni ab’Imana.”
Nizeyimana avuga ko muri icyo gihe Abanyarwanda bitaga Umwami wabo, Nyagasani. Ni ukuvuga ko yari ahagarariye Imana, iyi akaba ari nayo mpamvu bikekwako yatumye yanga ko abanyarwanda bagurwa mu bucakara.
Ati “Abanyarwanda bumvaga ko Umwami ahagarariye Imana, none se Nyagasani yari kubagurisha ku banyamahanga? N’ubwo Umwami baje bakamwinginga yakomeje kwimana abaturage be.”
Amateka agaragaza ko hari abantu bagurwaga mu Burundi no muri Congo, mu Burengerazuba bwa Afurika no Mu burasirazuba icyo gihe banyuzwaga mu Rwanda bagiye gupakirwa mu bwato bwo ku cyambu cya Dar es Salaalam bakanyuzwa mu Nyanja y’Abahinde.
Mu banyuzwaga mu Rwanda habaga harimo abana, abagore n’abandi bantu barwaye, u Rwanda rwababona kubera ubumuntu bwahoze buranga abanyarwanda, rugasaba ko abo bantu bagumishwa mu gihugu noneho u Rwanda rugatanga ingurane.
Nizeyimana ati “Abanyarwanda barazaga bakabategera mu nzira, u Rwanda rukemera rugatanga amaturo rukabagura, rugatanga ihene nyinshi rukemera rukarenza kubyo bari batanze aho babaguze rwarangiza rubabwira ruti aba bantu ntabwo mwabagezayo dore bararembye bameze nabi.”
Yakomeje agira ati “Babaguraga n’Abarabu babaga babajyanye muri Tanzania ku cyambu, ibyo rero byose birakwereka ko u Rwanda cyari igihugu kihagazeho. Ntirwigeze rugurisha abantu barwo ahubwo n’abanyamahanga rwarabaguraga rukemera rukabishyurira.”
Lt Col Gérard Nyirimanzi, umwe mu bagize Urwego rw’Intwari, impeta n’Imidari y’Ishimwe akaba no mu Ishyirahamwe ry’Abacukumbuzi b’Ireme ry’Umuco n’Amateka by’u Rwanda, yavuze ko kimwe mu bigaragaza uko Rwabugiri yanze gucuruza abantu ari uko bamwise ‘Bwana Mkali’ cyangwa se umugabo ukaze.
Ati “Abacuruza abacakara bo byari byarabananiye kwinjira mu Rwanda ku buryo hari umucuruzi umwe wavuze ati ‘Pale musiende wana, kuna Bwana Mkali’, banavuga ko kariya gace kitwa Bwana Mukari banakitiriye uwo Rwabugiri wari waranze gucuruza abantu.”
Nyirimanzi avuga ko no mu Rwanda hari hari amasoko yacururizwagaho abantu ariko babaga ari abavanywe mu bihugu byo hanze nka Repubulika Iharanira Demukarasi ya Congo.
Ati “No mu Rwanda hari isoko ry’icuruzwa ry’abacakara ariko igihamya gihari ni uko Rwabugili yanze gucuruza abantu. Babimusabye arabaseka cyane.”
Umusizi Nsanzabera yavuze ko Rwabugili yanashyizeho ingabo zo kurwanya abacuruza abacakara, zishyirwa mu Bugesera ngo zihangena n’Abarabu. Icyo gihe ngo hapfuye abarabu icumi.
Kigeli IV Rwabugili yari mwene Mutara II Rwogera na Nyirakigeli Murorunkwere. Yimye mu mwaka w’ 1853 kugera muri Nzeri 1895.
Hagiye gusohoka igitabo kivuga ibigwi bya Nyirarumaga mu mateka y’u Rwanda.
Nyirarumaga yabaye umugabekazi w’ingoboka w’umwami Ruganzu II Ndoli.
Nsanzabera yabwiye IGIHE ko yatekereje kwandika iki gitabo afite intego yo gukeza intwari zigaragaje mu mateka y’u Rwanda, umuco avuga ko ukwiye gucengera mu Banyarwanda, maze abanyabigwi barwubatse rugahamya igitinyiro bagahabwa urubuga rubasingiza.
Yagize ati “ Bafite amavugwa n’amarorwa mu Rwanda. Igiti ntikimenyekana kubw’izina cyitwa, kimenyekana ku bw’imbuto cyera, ibikorwa byabo by’ubutaneshwa bikwiriye gushyirwa ahabona, buri wese akabigira ibye, bikamubera igikabuzo cyo kubaka ahazaza hazira icyasha.”
Yavuze ko ibyo abanyarwanda bagezeho byose bagiye babiharanira bityo ko bakwiriye gushimira no kumenyekanisha intwari zose zagize uruhare ngo ibyiza igihugu cyagezeho kibigereho.
Ati “Ibikorwa byubaka igihugu cy’u Rwanda, ubuhangange n’ubudasa, byagiye bigira intwari zabimburiye izindi mu kubyitangira haba mu kubihanga, mu kubyubaka no mu kubirinda. Ntacyo Abanyarwanda twagezeho kubera amahirwe, ahubwo byose twarabiharaniye, tubigeraho twiyushye akuya. Ni byiza ko twimakaza umuco wo gukeza no gusingiza intwari zagize icyo zikora ngo u Rwanda rube urwo ruri rwo uyu munsi.”
Amateka agaragaza ko Nyirarumaga ari umwe mu bagore babaye ibihangange mu Rwanda, aho yarunambiye kugeza ku munota wa nyuma, akabundisha (guhungisha) Ruganzu mwene Cyamatare ubwo Abanyabyinshi bamuhigiraga kubura hasi no kubura hejuru ngo bamwivugane, ingoma y’u Rwanda bayegukane.
Nyirarumaga yemeye gucibwa intoki ebyiri ku gaherere ubwo yangaga gutangaza aho Ndoli yabundiye (yahungiye) ubwo bashakaga kumwica.
Ruganzu Ndoli yaje kwitura Nyirarumaga amugira umugabekazi w’ingoboka ku ngoma ye, kuko nyina Nyabacuzi ba Kibogora yari yaraguye mu miko y’abakobwa i Rubi rw’i Nyundo. Nyirarumaga na Ndoli batwaye u Rwanda ahasaga mu wa 1510-1543.
Ni umwe mu bagabekazi 27 u Rwanda rwagize akaba umwe mu bakoze ibikorwa by’ikirenga byubatse u Rwanda mu rwego ruhanitse mu bihe by’ingoma ye, cyane cyane ku kubaka umuco mbonera w’ubumuntu n’ubumana. Kubaka imibereho n’imibanire y’Abanyarwanda, imyidagaduro n’ubuvanganzo no kurushaho gukuza agaciro k’umugore w’i Rwanda.
Abasizi bo bamwibukira ku kuba ariwe nyirakuruza wabo kuko ibisigo bya mbere ari ibye.
Nsanzabera yavuze ko abanyabigwi nka Nyirarumaga, bakwiye kubahwa no kwibuka ibihe byose, abakiri bato bagatozwa umuco w’ubutwari bushingiye ku bwitange no guhanga ibishya.
Iki gitabo ‘Nyiraruganzu II Nyirarumaga, Inkingi mwikorezi y’umuco n’amateka y’u Rwanda’ kizajya hanze mu minsi mike iri imbere.
Kwagura Urukari no kubaka Umudugudu Ndangamuco: Umushinga wihariye mu Karere ka Nyanza.
Ni umushinga watangiye ku bufatanye bw’Akarere ka Nyanza n’Inteko y’Umuco, ukaba uzakorerwa ahitwa mu Rukari ahari Ingoro y’Abami b’u Rwanda no mu nkengero zaho ndetse no hafi y’Icyuzi cya Nyamagana.
Umuyobozi w’Akarere ka Nyanza, Ntazinda Erasme, yabwiye IGIHE ko batangiye uwo mushinga ari umwihariko bafite nk’icyerekezo cy’Akarere.
Ati “Icyerekezo cy’akarere ni ukuba izingiro ry’ubukerarugendo bushingiye ku muco n’amateka. Icyakozwe ni uko twagerageje gushaka uburyo bwo kwagura Urukari dufatanyije n’Ikigo cy’Igihugu cy’Ingoro z’Umurage w’u Rwanda.”
Yavuze ko abaturage batuye mu nkengero z’Urukari aho ruzagurirwa bamaze guhabwa ingurane hakaba hasigaye igikorwa cyo gushaka amafaranga kugira ngo kubaka bitangire.
Yakomeje avuga ko umushinga wo kwagura urukari uzajyana no kubaka Umudugudu Ndangamuco hafi y’icyuzi cya Nyamagana. Uwo mudugudu ubwawo uzakorerwa ku buso bwa hegitari icyenda, kandi ibikorwa byo kwimura abaturage byari byaratangiye ariko bidindizwa n’icyorezo cya Covid-19.
Mu bazimurwa ahazajya uwo mudugudu hose hamaze kwishyurwa ahangana na hegitari ebyiri, bikaba biteganyijwe ko abatarishyurwa bo bazongera kubarirwa kuko ibiciro byahindutse.
Ntanzida ati “Hari habazwe amafaranga agera muri Miliyoni 200 ariko tuzongera tubare kuko hashize hafi imyaka ibiri, ubwo tuzongera tubare tubihe agaciro bundi bushya.”
Akarere ka Nyanza kabumbatiye amateka menshi yiganjemo ayo hambere kuko Nyanza yabaye Umurwa Mukuru w’Ubwami kuva mu 1899 kugeza mu mu 1962.
I Nyanza hatuwe n’Abami bane ari bo Kigeli IV Rwabugiri wari utuye ku misozi ya Mwima na Mushirarungu; Yuhi IV Musinga watuye i Mwima na Gakenyeri; Mutara III Rudahigwa watuye mu Rukali ndetse n’Umwami Kigeli V Ndahindurwa watuye i Busasamana.
Hari ingoro y’Abami yo mu Rukari, Ingoro y’Umurage wo Kwigira, Umusezero w’Abami, Ibigabiro, Inzira Gakondo z’Ubukerarugendo; haboneka Amariba ya Mutende yafukuwe ku ngoma y’Umwami Mutara III Rudahigwa, aho Inyambo ze ndetse n’inka z’abaturage ziturutse imihanda yose zashokaga.
Hari kandi icyuzi cya Nyamagana cyafukujwe n’Umwami Mutara III Rudahigwa afatanyije na agoronome w’Umubiligi witwaga Dubois. I Nyanza kandi hafatwa nk’igicumbi cy’ubutabera kuko hahoze urukiko umwami yaciragamo imanza.
Inyubako ziri mu Mujyi wa Nyanza zose zatakishijwe imitako gakondo ifite ibisobanuro bijyanye n’umuco nyarwanda hagamijwe kuwurimbisha ugasa neza; kubungabunga amateka ndetse no kongera umubare w’abawusura kandi bakahatinda.
Hashyizweho kandi Inzira eshatu z’Ubukerarugendo gakondo za kinyarwanda zizwi na The Nyanza Cultural Trials, zitezweho kongera umubare w’abahasura.
Icyorezo cya Covid-19 kitaraza Akarere ka Nyanza kasurwaga na ba mukerarugendo basaga ibihumbi 70 ku mwaka.
Umurage urubyiruko rukwiye kuvoma kuri Gihanga Ngomijana wahanze u Rwanda.
Ni ubutumwa yageneye abitabiriye Uruhererekane rw’Ibiganiro by’Umuco n’Amateka byiswe "Amateka Series" bitegurwa n’Urubyiruko ruba mu bihugu bya Australie na Nouvelle-Zélande. Iyi gahunda igamije gufasha urubyiruko ruba mu mahanga kumenya Umuco n’Amateka by’u Rwanda.
Abitabiriye iki kiganiro cyabaye mu buryo bw’ikoranabuhanga, baganirijwe ku nkomoko y’u Rwanda rwahanzwe na Gihanga, ubutwari bwaranze Abanyarwanda ba mbere y’Ubukoloni ndetse n’uruhare rw’abagore n’urubyiruko mu gukomeza gusigasira uwo murage.
Abatanze ibiganiro barimo Minisitiri Bamporiki Edouard, Umuhanzi Mukankuranga Marie Jeanne [Mariya Yohana] n’Umunyarwanda uba mu Mujyi wa Perth muri Australie, Niyonzima Jean Paul. Umuhanzi Icyoyitungiye Jules Bonheur [Jules Sentore] niwe wasusurukije abari bakurikiye ikiganiro.
Minisitiri Bamporiki yabwiye uru rubyiruko ko Gihanga atekereza umushinga wo kubaka u Rwanda, yasize intekerezo zihamye zishobora kuyobora abazabaho nyuma kandi zanafasha abariho uyu munsi.
Ati “Gihanga yatumye tugira igihugu ariko aravuga ngo kugira igihugu ni ukumva ko ukirwanirira, ukavuga ngo nzagikorera iki, nzakimarira iki, nzagisigamo iki, ko ngisanzemo umurage njyewe nzasiga ndaze abandi iki? Ugasigara wumva ko ikitwa inyungu z’igihugu, ziruta kure inyungu z’undi muntu.”
Minisitiri Bamporiki yavuze ko umuntu urutisha inyungu ze iz’igihugu aba ari kure cyane y’umurage wa Gihanga, aba ahemukira abakurambere n’Intwari z’u Rwanda kuko zo zari zizi ko nta cyaruta u Rwanda.
Ati “Iyo ni impamba yaguherekeza aho uri dukura kuri Gihanga. Ariko yavuze n’ibintu bikomeye, yaravuze ngo ‘Uwubaka u Rwanda ntagegena yigeraho, arwubakana n’abato’. Ni nayo mpamvu igihugu cyacu cyahisemo guha inshingano abakiri bato kugira ngo abahari batagegena bigeraho bubaka u Rwanda.”
Yakomeje agira ati “Ni ikintu cyavuzwe na Gihanga, ni umurage tumwubahira uyu munsi. Kwigira no kwishakamo ibisubizo, kwihangira imirimo n’ubunyamwuga tubyikoreye, tubyishatsemo. Gihanga birimo no guhanga, uyu munsi ubwo twubaha Gihanga bidusigire n’intekerezo yo kuvuga ngo ndahanga iki?”
Mbere y’umwaduko w’Abakoloni babibye amacakubiri n’ ivangura mu Banyarwanda babacamo ibice kugira ngo babategeke, Abaturarwanda bari bunze ubumwe nk’umurage basigiwe na Gihanga.
Umurage wa Gihanga wakomeje gukura mu Banyarwanda ndetse nk’uko amateka abigaragaza mu 1500, Abaryankuna banze guhemukira u Rwanda biyita abadahemuka banga kuruhemukira kugeza ku munota wa nyuma.
Minisitiri Bamporiki ati “Banze guhemukira u Rwanda, badusigira umurage w’ubudahemuka, umwana w’umunyarwanda, urubyiruko n’ubwo yaba ari mundiba y’Isi, iyo bigeze ku Rwanda agomba kurubera umudahemuka. Singahemuke, ntimugahemuke, mu ruhererekane dukomora kuri Gihanga byaduhaye Abadahemuka.”
Mu 1700, ku ngoma ya Cyilima II Rujugira, u Rwanda rwaratewe nabwo abantu bahagurukira rimwe biyita abataneshwa bararurwanira kandi batsinda ibihugu bine birimo u Burundi, Igisaka, Ndorwa n’u Bugesera. Icyo gihe nibwo Umwami Cyilima yahise avuga ngo ‘u Rwanda ruratera ntiruterwa’.
Minisitiri Bamporiki avuga ko nyuma y’abataneshwa haje Abakoloni banesha abanyarwanda, babahimbira amoko y’Abatwa, Abatutsi n’Abahutu ari nabyo byagejeje kuri Jenoside yakorewe Abatutsi mu 1994.
Ati “Abakoloni bo mu 1890 bishyira mu 1900, batangira kutureba bati ariko wowe waturutse aha, undi bati wowe waturutse aha. Barabivangavanga bica umurage, bica indangagaciro, bica igihugu bitugeza kuri Jenoside yakorewe Abatutsi.”
Akomeza avuga ko Inkotanyi zabohoye u Rwanda zabahaye umurage w’abadaheranwa zakomoye kuri Gihanga, ari nawo ukomeye urubyiruko rw’ubu rukwiye gusigasira.
Yakomeje agira ati “Umuntu yagutsinda ariko ntiyaguherana. Rero rubyiruko aho muri hose, ntihagire uheranwa n’ubusinzi, ubwomanzi ubwo aribwo bwose, mwishakemo imibereho, umunyarwanda arababara, aratsindwa arakubitika ariko ntaheranwa. Niko Inkotanyi zatwigishije.”
Umuhanzikazi Mariya Yohana yabwiye urubyiruko by’umwihariko abakobwa ko bakwiye gukurikiza umurage barazwe n’abakurambere babo barimo ba Ndabaga n’abandi bagiye bagaragaza ubutwari bwo gukorera u Rwanda.
Yagarutse ku ruhare abakobwa n’abagore bagize mu rugamba rwo kubohora igihugu no guhagarika Jenoside.
Ati “Abagore ntabwo bigeze bicara ku gushyira u Rwanda imbere, ari ibya cyera hari abagore bagize ishyaka, bagize agaciro kanini n’ubu twibuka, birashoboka ko ari nabo tureberaho. Bana bacu rubyiruko namwe turashaka kuzabavuga nk’uko tuvuga abo bagore ariko kandi mugomba kumenya ko u Rwanda mugomba kururirimba kandi niko gaciro kanyu.”
Gahunda ya ‘Amateka Series’, ni umushinga watangijwe mu Ukuboza 2020, ukubiyemo ubukangurambaga bwatangijwe n’urubyiruko ruba mu mahanga hagamijwe kwigisha bagenzi babo, yaba ababa hirya no hino mu mahanga ndetse n’abari mu Rwanda, ibijyanye n’amateka y’u Rwanda hamwe n’ubugeni mu ngeri zitandukanye.
Beata Umubyeyi Mairesse yahawe igihembo ‘‘Prix des Cinq Continents de la Francophonie’’ (Video).
‘‘Prix des Cinq Continents de la Francophonie’’ ni igihembo gihabwa intyoza mu buvanganzo, cyatangiye gutangwa mu 2001 bigizwemo uruhare n’Umuryango Mpuzamahanga w’ibihugu bikoresha Igifaransa (OIF). Gihabwa igitabo cy’umwanditsi wagaragaje umwihariko mu guteza imbere Ururimi rw’Igifaransa.
Umubyeyi wegukanye iki gihembo yavuze ko yishimiye kukibona ndetse ari icy’ingenzi mu rugendo rwe nk’umwanditsi.
Yatangiye kwandika afite imyaka 30 ndetse icyo gihe ntiyizeraga ko azaba umwanditsi w’ibitabo.
Yakomeje ati ‘‘Nakunze gusoma kuva kera nkiri muto cyane, ngira amahirwe yo kuvukira mu Mujyi wa Butare, wari ufite inzu z’amasomero, izigurishirizwamo ibitabo n’ububiko bwabyo. Tukiri abana byaradufashaga cyane kubona ibitabo ukabivanamo ubumenyi bwinshi, harimo kugukundisha na we kuzaba wavamo umwanditsi, ukiga neza ururimi usomamo n’ibindi. Ni ho hampaye imbaraga zo kwandika no kubikunda.’’
Mu kiganiro cyihariye IGIHE, uyu mwanditsi yavuze ku gitabo cye ‘‘Tous tes enfants dispersés’’, bishatse kuvuga ‘‘Abana bawe bose batatanye’’ cyamuhesheje igihembo.
IGIHE: Wakiriye ute iki gihembo?
Umubyeyi: ‘Prix des Cinq Continents de la Francophonie’ ni igihembo gikomeye nishimiye cyane, barampamagaye mu minsi ishize barabimbwira. Ni igihembo gitangwa biciye mu kanama nkemurampaka (Jury) gashinzwe ijonjora, riba rigizwe n’abanditsi bakomeye bo mu bihugu byinshi bitandukanye bivuga Igifaransa.
Kari kayobowe na Paula Jacques, Jean-Marie Gustave Le Clézio, Lise Bissonnette, Ananda Devi, Hubert Haddad, Monique Ilboudo, Vénus Khoury-Ghata, Liliana Lazar, Wilfried N’Sondé, René de Obaldia, Lyonel Trouillot, Abdourahman Waberi, Jun Xu et Gilles Jobidon. Aba barimo n’abigeze guhabwa iki gihembo.
Babanje guhitamo ibitabo by’abanditsi 10, muri ibyo bakuramo ibindi bibiri bihembwa, ari na ho icyanjye cyaje ku isonga gikurikirwa n’icya Paul Kawaczak, umwanditsi w’imyaka 34 wo muri Québec.
Iki gitabo rero kikaba ari nacyo cya mbere nanditse mu buryo bwa Roman, bikaba byaranshimishije ko bwa mbere cyabonye igihembo.
IGIHE: Ni iyihe mpamvu wagize amahitamo yo kwandika roman aho kwibanda ku buhamya bw’amateka ya Jenoside warokotse?
Umubyeyi: Ni byo koko kwandika ubuhamya kuri Jenoside yakorewe Abatutsi ni ibintu nubaha bikomeye. Nshima kandi ngasanga ababikoze kugeza ubu ari ubutwari, kuva nagera hano mu Bufaransa nyuma yo kurokoka, uko hasohokaga igitabo kirimo ubuhamya naragisomaga, abenshi turi no mu kigero kimwe ndabazi.
Ibitabo byabo birakomeye cyane ku mateka yacu, kuko bituma abantu bamenya ibyakorewe Abatutsi muri kiriya gihe ku buryo nyabwo bivugwa n’ababibayemo babikorewe, bigatuma nta warengera avuga ibindi bitari byo.
Njye rero kwandika mu buryo bwa Roman hari impamvu nyinshi zabinteye, imwe muri izo ni uko wenda nari ntaragira ubwo butwari bwo kuvuga amateka yanjye.
Njya mbabazwa cyane n’Abafaransa bamwe usanga bavuga ngo ni amateka yabereye kure muri Afurika, mbese ugasanga bisa nkaho bitabareba, ariko Jenoside iyo ariyo yose ni icyaha cy’iyicarubozo kireba ikiremwamuntu cyose ku Isi.
Mu kwandika rero inkuru karemano (Roman) n’inkuru yihariye mba nshaka kwerekana ariko bitavuze ko ari amateka muri rusange aho uhuza abantu batandukanye mu nkuru ishobora kubaho ariko mpimbano. Hari aho usanga ya mateka yo muri Jenoside ajemo, noneho wa muntu usoma igitabo uwo ariwe wese n’umugabane yaba aherereyemo wose, na we ashobora kumva bimureba cyangwa bisa n’ibyo yaciyemo, atavuze ko byabereye kure bitamureba.
Ubwo rero ni bwo buryo bwanjye bwo kuvuga ibintu bikomeye ariko bikakirwa mu buryo bworohera uwo ari we wese kandi akibonamo.
Hari umwanditsi wo mu Bwongereza witwa Zedie Smith wanditse mu gitabo cye inyandiko ya nyayo ya David Foster Wallace ngo “La bonne littérature est faite pour réconforter les gens dérangés et déranger les gens confortables’’, bivuze ngo ‘Inyandiko nziza ifasha abatameze neza kubera ibibazo bahuye nabyo mu buzima wenda, ikanababaza abari bamerewe neza bashaka ko ikibi kitavugwa muri rusange.’’
Hari uba afite intimba ku mutima yasoma inkuru akumva hari abandi bahuje akababaro akumva biramufashije nkuko mu Rwanda bakunda kuvuga bati ‘Si urw’umwe’ kuko abona muri iyo nkuru harimo abakomeza umutsi, bagakora ku buryo bagira ejo heza habo, na we bikamugiraho ingaruka nziza.
Aho abandi twavuze baba badashaka gusoma ibintu bikomeye babona gusa umutwe w’inkuru ko uvuga kuri Jenoside agahita avuga ati ‘Sinshaka gusoma ibintu bintera umutwe aribo nise (les gens confortables). Muri make ni uko nabonye ibyiza byo gukoresha inkuru karemano.
IGIHE: Mu gitabo wibanze ku byo wise Métissage na Transmission, gifite uburemere bw’uruhererekane rw’umuco, uburere, ingiro ku cyo umuntu ari cyo ukanagaruka kuri Jenoside. Iki gitekerezo cyo guhuza ibintu biremereye by’ingeri nyinshi cyakujemo gite?
Umubyeyi: Byaturutse ahantu henshi, mu bitabo nasomye by’abanditsi batandukanye harimo n’abaturuka mu Birwa bya Antilles. Abirabura bo muri Amerika n’abandi benshi bavuze amateka y’abirabura muri Diaspora ku Isi yose niho navuga navanye inganzo (inspiration). Ikindi ni uko umuntu ashobora no kwandika agendeye ku mateka azi nk’aya Jenoside yakorewe Abatutsi cyangwa kuba imvange y’umwirabura n’umuzungu (Métisse) nkuko Gaël Faye avuga ati ‘ni hagati y’imigezi ibiri hagati y’intebe ebyiri.’
Njyewe mu Rwanda batubwiraga ko turi abazungu, njyeze mu Bufaransa batwita abirabura. Ibyo rero ni ibintu abantu benshi usanga baranyuzemo.
Icyo nagerageje gukora muri iki gitabo ‘Tous tes enfants dispersés’ mu bihe bishize, ni ukuvuga nk’umukecuru wavukiye mu Rwanda, avukirayo, abyirukirayo, ahura n’Umufaransa barashakana babyarana umwana wa mbere bise Blanche, nyuma aza kubyara n’undi mwana yise Bosco, ariko we amubyarana n’Umunyarwanda bakundanye bakiri mu mashuri yisumbuye.
Ubwo rero ukabona hari umwana umwe w’Umu-métisse, undi w’Umunyarwanda, kuri uwo mubyeyi ubarera wenyine, hakaba n’ibyo atababwira kubera umuco w’Abanyarwanda akenshi ababyeyi batavuga bumva ko ari ukurengera umwana ariko abana bakazakura bibaza ku mateka yaho bakomoka mu miryango yacu n’ibindi.
Icyo gihe rero mu Rwanda intambara yatangiye wa mwana Bosco ajya mu Inkotanyi, wa mubyeyi agumana n’umukobwa we. Jenoside itangiye abwira uwo mukobwa ati ‘Wowe uri Métisse jyana na bariya bazungu bava i Butare utoroke ugende uzagere i Burayi mu gihugu cya so uzarokokereyo. Uwo mubyeyi na we yagize amahirwe aza kurokoka.
Igitabo gitangira Blanche umukobwa we yarize i Burayi mu Bufaransa ararangiza, ashaka umugabo w’umu-métisse na we aza gushaka uko yataha mu Rwanda gusura nyina na musaza we Bosco.
Nyuma rero igitabo kivuga ukuntu muri uwo muryango habaye agahinda kenshi n’ibintu byinshi bitabashije kuganirwaho kuko byagumye mu mitima yabo bikabatera intimba nyinshi.
Umubyeyi yagaragaje ko iki ari ikibazo kibaho ku miryango myinshi ivukamo aba-métisse ndetse yashakaga ko ibyo yashyize mu gitabo byaba imbarutso y’ibiganiro kugira ngo abana babakomokaho bazabashe kubaho neza no kumenya inkomoko yabo.
Uyu mwanditsi avuga ko mu myandikire ye akunda kwerekana imitekerereze itandukanye ku kintu runaka, cyangwa gufungura ibiganiro, kuko abantu bose batabona ibintu kimwe.
Umubyeyi ufite ubwenegihugu bw’u Rwanda n’u Bufaransa, yarokotse Jenoside yakorewe Abatutsi; yavukiye i Butare-Ngoma, ubu ni mu Karere ka Huye, mu 1979. Afite abana babiri akaba atuye mu Mujyi wa Bordeaux mu Bufaransa.
Musenyeri Alexis Kagame na Mgr Bigirumwami: Intwari zibagiranye?
Babayeho mu bihe bimwe, byari bikomeye u Rwanda ruri mu maboko y’Ababiligi ariko baharanira ko amateka n’umuco nyarwanda bitibagirana, nk’imwe mu nkingi ikomeye yatumye igihugu kimara imyaka ibihumbi gishikamye.
Musenyeri Alexis Kagame yavutse tariki 15 Gicurasi 1912 i Kiyanza mu Buliza (ubu ni mu Karere ka Rulindo, Umurenge wa Ntarabana), hari ku ngoma y’Umwami Yuhi V Musinga. Yahawe ubupadiri mu 1941.
Kagame ni umwe mu banyarwanda ba mbere bize kaminuza, ayiga mu mahanga mu bijyanye na filozofiya. Mu mateka y’u Rwanda azwi nk’umwe mu ba mbere bakozeho ubushakashatsi butandukanye, yandika ibitabo byatumye abiga amateka bamenya aho bahera birimo nk’Inganji Kalinga, un abrégé de l’ethno-histoire du Rwanda.
Yanditse ibindi bitabo byinshi n’inyandiko yamenyekanye nk’Indyoheshabirayi, Umuririmbyi wa Nyiribiremwa, Isoko y’Amajyambere, La Philosophie Bantu-Rwandaise de l’être” n’ibindi.
Musenyeri Aloys Bigirumwami we yavutse kuwa 22 Ukuboza 1904 avukira i Gisaka i Zaza. Mu 1952 yagizwe Musenyeri wa Nyundo, abimburira abandi birabura kwambikwa iryo kamba muri Afurika Mbiligi yari igizwe n’u Rwanda, u Burundi na Repubulika Iharanira Demokarasi ya Congo.
Mu 1954, Musenyeri Bigirumwami yashinze akanyamakuru k’abana kitwa Hobe kamamaye cyane, kugira ngo bamenyere gusoma babone n’inkuru basoma mu Kinyarwanda.
Yanditse inyandiko zibanda ku muco n’imyemerere ya Kinyarwanda zirimo; Imigani miremire (1972), Imana y’abantu, abantu b’Imana, Imana mu bantu, abantu mu Mana (1979) ndetse n’Imihango, Imiziro n’imiziririzo mu Rwanda (1984) byose bigaruka ku muco nyarwanda.
Nubwo ibikorwa by’aba bagabo bitavugwa cyane, ni bimwe mu byabimburiye ubundi bushakashatsi bacukumbuye amateka n’umuco nyarwanda. Ikirenzeho bagiye babikora nta zindi nyungu barambirijeho.
Buruga Aloys Gonzague, murumuna wa Musenyeri Alexis Kagame mu muryango, aherutse kubwira IGIHE ko mukuru we akwiriye guhabwa agaciro kuko ibyo yakoze ari iby’ubutwari.
Yagize ati “Hari ubwo intwari ziba izo ku rugamba, izaguye igihugu zikagitsindira abanzi ariko hakwiriye kubaho n’abo twakwita abakurambere bafite ibindi bakoze bifitiye igihugu akamaro.”
“Tumwise intwari, si ikigwari kuko yarwanye urugamba rw’uko umuco w’u Rwanda utazima, aharanira ko amateka y’u Rwanda atazimira ayashyira mu nyandiko. Navuga ngo yakwibukwa nk’intwari.”
Muri abo bombi, Musenyeri Kagame niwe wahawe impeta y’ishimwe, kuwa 5 Nyakanga mu 1979 ubwo yagirwaga “Officier de l’ordre national des Grands lacs”. Kuwa 3 Nzeri 2014, yahawe igihembo n’Inteko Nyarwanda y’Ururimi n’Umuco cyiswe “Igihembo cya Akademi”, cyashyizweho hagamijwe gushima abantu bakora ibikorwa by’indashyikirwa mu kubungabunga ubusugire n’iterambere by’ururimi n’umuco by’u Rwanda.
Icyakora hari ababona abo bagabo nk’abitanze batizigama ngo umuco nyarwanda n’amateka yarwo adasibangana, ku buryo bakwiriye ubutwari cyangwa impeta z’ishimwe bihanitse kandi ibikorwa byabo bikagaragara henshi.
Umunyamabanga Nshingwabikorwa w’urwego rushinzwe Intwari z’Igihugu, Impeta n’Imidari by’ishimwe, Nkusi Déo, yabwiye IGIHE ko Musenyeri Bigirumwami na Musenyeri Kagame batibagiranye nkuko bamwe babikeka, kuko gushyirwa mu ntwari cyangwa guhabwa umudari runaka, hakorwa ubushakashatsi bwimbitse.
Ubusanzwe kugira ngo umuntu akorweho ubushakashatsi bushobora kumushyira mu ntwari, hagomba kuba hari ababimusabiye cyangwa se urwego rubishinzwe rukibwiriza.
Nkusi yagize ati “Abo bantu babiri rero ni abantu bazwi cyane mu mateka kandi birumvikana banakoze n’ibintu byinshi ku byerekeye amateka n’umuco, bafite inyandiko zinadusfsha nk’abanyarwanda ku bintu byinshi cyane, byumvikane rero ko abo bantu batibagiranye.”
Nkusi yavuze ko kuba ibitabo n’inyandiko za Musenyeri Kagame na Bigirumwami bikoreshwa mu mashuri atandukanye no mu zindi nzego, nabwo ari ubundi buryo bwo kubaha agaciro.
Ntabwo yeruye ngo avuge niba haba hari ubushakashatsi buri kubakorwaho, kuko bitemewe kubitangaza ubushakashatsi butararangira, icyakora yumvikanishije ko hari ikiri gukorwa.
Ati “Twakiriye amazina menshi cyane y’abantu batandukanye , birumvikana ko abantu bazwi cyane ntibabura n’ababavuga ariko inshingano zo kuvuga uwakozweho ubushakashatsi ntabwo ari izacu, hari inzego zibishinzwe igihe nikigera zizababwira ubushakashatsi icyo bwatanze.”
Nkusi yavuze ko gukora ubushakashatsi ku muntu kugira ngo abe yagirwa intwari cyangwa yahabwa umudari bifata igihe kandi bigasaba ubushishozi buhambaye.
Ati “Si nko kwatsa itara ngo pa!riratse cyangwa rirazimye, ni ibintu bifata igihe, byitonderwa bigaca mu nzgeo zitandukanye akaba yashyirwa mu rwego runaka rw’intwari cyangwa yahabwa impeta y’ishimwe bitewe n’ibikorwa bye.”
Kugeza ubu hari amazina asaga 200 y’abanyarwanda basabiwe gukorwaho ubushakashatsi kugira ngo bashyirwe mu ntwari, abandi babe bambikwa impeta z’ishimwe.
Kuwa 2 Ukuboza 1981 nibwo Musenyeri Alexis Kagame yitabye Imana aguye mu bitaro by’i Nairobi muri Kenya aho yari yagiye kwivuza. Aloys Bigirumwami we yatabarutse afite imyaka 81 ku wa 03 Kamena 1986 mu bitaro bya Ruhengeri azize indwara y’umutima.
Ikiganiro n’Umunyamabanga Nshingwabikorwa CHENO, Nkusi Déo.
Menya byinshi ku bakurambere biziritse ku Rwanda bakanga kururekura.
Birashoboka ko u Rwanda rwari kuba rungana nka Seychelles, agahugu gato kaba muri Afurika, ariko kubera abami barurwaniriye bakagenda barwagura, bakarwizirakaho bamwe bagahara n’ubuzima bwabo, rwabaye u Rwanda rugari, nubwo abakoloni batarurebeye izuba bakarugabagabanya mu nama yabereye i Berilini.
Mu kiganiro RBA yagiranye n’abanyamateka batandukanye barimo Kalisa Rugano impuguke mu muco n’amateka; Umuraza Landrada, komiseri mu itorero ry’igihugu ndetse n’umwanditsi w’amateka, Nizeyimana Innocent, bagarutse cyane ku butwari bukomeye bwaranze abanyarwanda kuva kera, harimo n’abami b’u Rwanda Ruganzu Bwimba ndetse na Ruganzu II Ndoli.
Ruganzu Bwimba niwe mwami wenyine w’u Rwanda wameneye igihugu amaraso
Mu bami barurwaniriye bakarwizirakaho, harimo Ruganzu Bwimba wategetse u Rwanda mu wa 1312-1345, akarumenera amaraso, akemera kuba umutabazi w’umucengeri ari umwami, kugira ngo u Rwanda rwigarurire i Gisaka.
Umutabazi w’umucengeri ni umuntu wiyemezaga kuba igitambo akemera kumena amaraso mu gihugu cy’amahanga agamije kurinda u Rwanda no kurwagura.
Kalisa Rugano yavuze ko ibi byabaye ubwo i Gisaka cyashakaga kwigarurira u Rwanda bikabananira, niko kwiga umutwe wo gushaka mushiki wa Bwimba, Robwa Nyiramateke, kugira ngo azahabyarire umwana w’umuhungu maze agire u Rwanda ingaruzwamuheto, kuko yari kuba ari umunyarwanda akaba n’umunyagisaka.
Kugira ngo baramire u Rwanda byasabye ko Robwa apfa umwana ntavuke, ariko mu muco wa kera byari ngombwa ko hagira n’undi bapfana maze bikitwa ko batabaye u Rwanda.
Bararaguje ngo barebe uwo indagu zifata, maze zemeza ko ari Nkurukumbe nyirarume wa Ruganzu Bwimba ugomba kuba umutabazi w’umucengeri. Abyumvise ahimba amayeri atuma atajya gupfira u Rwanda, nuko birakaza umwami Ruganzu maze ubwe yiyemeza kwitabarira bucengeli.
Aba abaye umwami wa mbere n’uwa nyuma mu mateka y’u Rwanda umeneye igihugu amaraso.
Ruganzu II Ndoli yategetse u Rwanda nyuma y’imyaka 11 rwarigaruriwe n’abanyamahanga
Undi mwami wamenyekanye cyane, wagaragaje ubutwari bukomeye ni Ruganzu Ndoli, wategetse u Rwanda akiri muto ku myaka 33, akarukura mu maboko y’abanyabungo nyuma y’imyaka 11 bararwigaruriye.
Nizeyimana Innocent agaruka ku butwari bwe, yavuze ko hambere havutse amakimbirane hagati ya se Ndahiro II Cyamatare n’abavandimwe be aribo Byinshi na Bamara maze bagambanira u Rwanda, bituma rwigarurirwa n’abanyabungo.
Akomeza avuga ukuntu barugabagabanye, bakarutobanga aho bamaze imyaka 11 bari mu Rwanda.
Abahanuzi b’umwami babonye ko ibintu biri gufata indi ntera ni ko guterana babwira umwami ko yashaka ukuntu yohereza Ruganzu Ndoli kwa nyirasenge Nyabunyana wari warashatswe n’umwami w’i Karagwe (Tanzania y’ubu).
Yagiye kwa nyirasenge mu buryo bwo kumuhungisha kugira ngo atazapfa, arindwe neza, yigishwe ategurwe kuzaba umwami, azaze aje gutabara u Rwanda.
Ni ko byagenze koko, arategurwa agaruka mu Rwanda. Yagiye mu Rwanda se na nyina na nyirakuru barishwe, aza afite agahinda ariko ntiyihorera, aza aje gutabara abanyarwanda.
Ntabwo yagiye arwituramo kuko nta bantu bari bamuzi uretse abiru n’abatware b’i Bwami, yagiye arurwanirira yica mwene se Byinshi wari waragambaniye u Rwanda, aramunyaga igihugu agisigaramo wenyine ari umwami w’u Rwanda.
Ruganzu Ndoli yamenyekanye ku bintu byinshi, birimo ko yari azi ubwenge bwinshi cyane, yiswe Cyambarantama ndetse n’ingabo ze zitwaga ibisumizi.
Hari n’abandi bami benshi bagaragaje ubutwari barimo na Mutara III Rudahigwa, bimanye u Rwanda bakanarurwanira ishyaka.
Nsanzabera yashyize hanze igitabo gikubiyemo ikinamico yise“Ingizi yabwo ntiyabugaruriwe”.
Kamere y’iki gitabo cy’amapaji 56, ni iy’Ikinamico zishobora gukinwa mu ruhame cyangwa se kuri Radiyo. Ikaba ari Ikinamico yimakaza umuco wo kubabarira no gusaba imbabazi, ubumwe n’ubwiyunge, no kurwanya Jenoside yakorewe Abatutsi n’ingengabitekerezo yayo.
Mu kiganiro na IGIHE, Nsanzabera yagize ati “N’ubwo umutima muhanano utuzura igituza, ariko ntujya uganza umutima w’imbabazi n’ubugiraneza burenga akahise bukubakira ku ntego yo kwimakaza amahoro n’imico mbonera y’ubumuntu”
Si kenshi uwabereye undi imfura, akabugirira n’abandi, abwiturwa n’abo yabugiriye. Nibyo byabaye ku musaza Rusaneza n’umugore we Nyirayuhi, batengushywe n’abaturanyi babo Rukarabankaba n’umugore we Nyirabyavu, babakoreye ibya mfura mbi kandi baranabagabiye Inka, bakababera abaturanyi beza.
Umukecuru Nyirayuhi, ni urugero rwiza rwo kurenga imitekerereze yo kubakira ku nzika, yimakaje kubabarira abamwiciye abana n’umugabo, arahindukira abahindura abana be, ndetse yiyemeza no kubaha umurage mu kigwi cy’abe batakiriho.
Nsanzabera yavuze ko urwo ari urugero rwiza buri wese akwiye kugira urwe, agaharanira kwimakaza umuco wo kubabarira.
Yavuze ko yifuza ko uzasoma iyi Kinamico cyangwa se uzayibona bayikina, izamubera urugero rwiza rw’ubutwari bwo kubabarira ku biciwe no gusaba imbabazi ku bishe imbaga y’Abatutsi muri Jenoside. Ndetse
Ibitabo byanditswemo iyi Kinamico” Ingizi yabwo ntiyabugaruriwe”, byamaze kugera ku isoko, aho biboneka mu maguriro y’ibitabo nka Caritas no mu Ikirezi i Kigali.
Urwibutso ku miterere y’ibirango by’u Rwanda mu mateka y’impitagihe.
Kuva mu bihe by’Abami kugeza mu bya Repubulika, u Rwanda rwanyuze mu bihe bitandukanye bijyanye n’inkingi zikomeye igihugu cyubakiraho, bigatuma gihamya igitinyiro mu ruhando rw’ibindi.
Mu ihanga ry’ibihugu kuva u Rwanda rwaturwa ahasaga mu mwaka wa 300, haremwe ibihugu bigera kuri 29 bya mbere y’uko urwa Gasabo rubaho. Buri gihugu cyagize ikirango cyariho muri ibyo bihe cyitwaga “Ingoma Ngabe” wagereranya n’ibendera ry’igihugu.
Ikirangantego ni cyo cyari izina ryayo, ryabaga rikagiriyemo ibigwi bya ba nyiracyo n’intego bafite mu iyubaka bihugu byabo.
Muri ibyo bihe ni bwo ibihugu byose byahuriye ku kuramvura ingoma mu biti, bakayiha ishusho bashaka, bakayita izina rikagiriyemo intego zabo n’icyerekezo baganamo.
Aha ni ho dusanga nk’Ingoma Ngabe y’u Bugesera yitwaga Rukombamazi, iy’ u Bushiru ikitwa Nkundubushiru, iy’u Bungwe ikitwa Nyamibande, iy’u Rweya ikitwa Sera, iy’u Budaha n’u Bwishaza ikitwa Mpatsibihugu, iy’i Gisaka ikitwa Rukurura, iy’u Buliza ikitwa Bushizimbeho, iy’u Bwanacyambwe ikitwa Kamuhagama, iya Nduga ikitwa Nyabihinda, iy’u Bunyabungo ikitwa Karyamahugu, iy’u Bunyambilili ikitwa Nkunzurwanda, iy’u Bukunzi ikitwa Nyamuganza, iy’u Bugoyi ikitwa Nyamwishyura, iy’u Burera ikitwa Bazarubaze, iya Rwankeri y’Abalindi ikitwa Kabuce, iya Rwankeri y’Abaguyane ikitwa Ndahaze, iy’u Bukonya ikitwa Ruvugamahame, iy’u Buhoma ikitwa Nkandagiyabagome, iy’u Bwanamwali ikitwa Rugoruhindingoma, iya Bugamba-Kigamba ikitwa Kayenzi-Iravumera, iya Cyingogo ikitwa Simugomwa, iy’i Ndorwa ikitwa Murorwa, iy’u Bugara ikitwa Rugara.
Ibi bihugu byose byabaga bifite ibyangombwa byuzuye ngo bibe biganje, bifite ubusugire bwabyo n’ubutavogerwa ku Isi, harimo n’ingoma ngabe nk’ibendera ry’igihugu n’ikirangantego cya ba nyiracyo. Ni cyo cyatumye byitwa ibihugu n’ubwo wasangaga bifite ubutaka buto bungana n’akarere k’iki gihe cyangwa se ugasanga hari n’aho kamwe karimo ibihugu bibiri.
Muri iyi nkuru tugiye guterura amateka y’ibirango by’u Rwanda mu mateka yanzikira ku ihangwa ry’igihugu kugeza mu bihe bya Repubulika.
Ibirango bya Gihanga ahanga u Rwanda
Amateka yerekana ko u Rwanda rwahanzwe na Gihanga cya Kazi ahasaga mu wa 1091. Ahanga u Rwanda, yasanze rugandagajemo ibihugu 24, icye cya Gasabo cyaje kubyara u Rwanda kiba icya 25, hiyongeraho n’ibindi bine byahanzwe n’abana be mu bisigara by’ubutaka bwasigaye bahanga ibindi bihugu.
Mu ihangwa ry’u Rwanda, Gihanga na we yaje muri uwo mujyo wo kugira ibirango by’igihugu ariko bitandukanye n’iby’abami b’ibindi bihugu byamutanze kurema kuri ubu butaka.
Ibirango Gihanga yahanganye u Rwanda birimo urusengo, inyundo n’umuriro kandi byose byari bifite igisobanuro muri icyo gihe.
Urusengo: Ni igikoresho cy’umuziki cyashushanyaga ubwisanzure, ubusugire n’ibitaramo by’abaturage bafite amahoro, cyiswe “Nyamilinga”. Iri zina rikomoka ku nshinga yitwa “Kulinga’’ isobanura ‘Icyizere ntagamburuzwa cy’ahazaza h’igihugu kiramye’.
Inyundo: Gihanga yahanganye u Rwanda inyundo isanzwe bifashisha mu bucuzi. Yayihaye izina rya “Nyarushara”, bivuga ‘Inyundo yacuze Abami, igahanga igihugu.’
Umuriro: Umuriro uvugwa hano wagombaga guhora waka ubutazima. Washushanyaga “Uburame bw’ubwami, ubumwe bw’Abanyarwanda n’ubusugire bw’igihugu.”
Ibirango by’ibihugu byiyunze bikaba kimwe
Ahasaga mu 1100, ni bwo Gihanga yahaye igitekerezo Abami b’Abasangwabutaka cyo guhuza ibihugu bito bafite kandi bitubakitse, bakarema igihugu kimwe kigwije igitinyiro. Aya masezerano yasinyiwe i Nkotsi na Bikara mu Buhanga [Ubu ni mu Murenge wa Nkotsi mu Karere ka Musanze].
Nyuma yo kwemeranya ayo masezerano y’ihuzabihugu, bahise barema ikirango cy’igihugu gishya cy’ibihugu byiyunze. Icyo kirango cyabaye Ingoma Ngabe Rwoga yaramvuwe na Nyamuhindura wa Rubunga w’Umusinga w’Umurenge, bakura igisekuruza cyabo ku Basinga b’Abasangwabutaka.
Ingoma-Ngabe “RWOGA” isobanura ‘Kogera cyangwa Kwamamara’. Kuva Rwoga yaremwa, u Rwanda rwahise ruyigira iyarwo, kubera ko arirwo rwahawe ubunyamabanga nshingwabikorwa bushyira mu bikorwa umushinga w’ukwiyunga kw’ibihugu, n’ubwo bwose byari bitariyunga ngo bibe kimwe.
Kuva ubwo ibirango Gihanga yahanganye u Rwanda, byasimbuwe na Rwoga ariko bikomeza kuba mu mihango y’iyimikabami b’u Rwanda no mu yindi y’ubucamanza, iyo gutangiza intambara, kohera ibiza n’ibyorezo byabaga byibasiye igihugu.
Ibirango by’u Rwanda byaremwe na Ruganzu Ndoli
Nyuma y’aho bicikiye i Rubi rw’i Nyundo, bene Gahima barwaniye ingoma Ndahiro Cyamatare akahagwa, ingoma ngabe Rwoga ikanyagwa n’Abanyabungo u Rwanda rukamara imyaka 11 ruraranze, Ruganzu Ndoli amaze kubundura u Rwanda, yahise arema indi ngoma ngabe isimbura Rwoga yari yaranyazwe n’Abanyabungo.
Ingoma ngabe Ruganzu Ndoli yaremye, ni yo yiswe Kalinga mu mateka y’ibirango by’u Rwanda.
Kalinga yaramvuwe mu Ishyamba rya Cyungo ho muri Cyungo (ubu ni mu Murenge wa Cyungo mu Karere ka Rulindo), iramvurwa na Minyaruko ya Nyamikenke ahasaga mu wa 1510.
Imihango y’iramvura rya Kalinga yateguriwe kwa Minyaruko ya Nyamikenke mu Busigi (ubu ni mu Mirenge ya Bushoki, Tumba na Mbogo yo mu Karere ka Rulindo), ha handi yarasukiye bwa mbere, mu ijoro yabundukiyemo ubwo yageraga i Rwanda.
Igisobanuro cy’Ingoma Ngabe Kalinga, ari na cyo kirangantego za ba nyiri u Rwanda, usanga n’ubundi gisa n’icya Nyamilinga yahangiweho u Rwanda. Igisobanuro cya Kalinga n’ubundi gikomoka ku nshinga Kulinga, Kalinga yo bikavuga ‘Inkingi y’icyizere cy’ahazaza’.
Ibirango by’ingoma ya cyami by’agateganyo ku bwa Rudahigwa
Mu bihe abakoloni b’Ababiligi bari mu Rwanda, batangiye kugerageza ikirangantego cy’ingoma ya cyami mu buryo bwa kizungu butandukanye n’ingoma ngabe Kalinga yariho muri ibyo bihe.
Icyo gitekerezo bakizanye ku ngoma y’Umwami Mutara Rudahigwa mu 1935, nyuma y’uko bamaze kureba Ibuku ari yo ndangamuntu ya mbere y’Abanyarwanda irimo ubwoko bw’Abahutu, Abatwa n’Abatutsi.
Muri icyo kirangantego kirimo interuro igira iti “Imbaga y’inyabutatu ijya mbere”. Gusa ntaho amateka adutekerereza ko kigeze cyemerwa ngo gikoreshwe mu miyoborere y’Abanyarwanda.
Ibirango by’u Rwanda mu bihe bya Repubulika ya Mbere n’iya Kabiri
Aho ingoma ya cyami ibererekeye Repubulika, ibirango by’igihugu na byo byarahinduwe, babyambura umuco byahanzwemo.
Repubulika yakuyeho ingoma ngabe irema ibendera ry’igitambaro cyakorewe mu ruganda gifite amabara afite ibisobanuro by’intego zashyizweho, hakiyongeraho n’igishushanyo cy’ubugeni kirimo ibimenyetso biranga icyo bimirije imbere.
Imiterere n’imihangire y’ibirango by’igihugu mu bihe bya Repubulika, bayifatiye ku birango by’Abanyaburayi bakolonizaga Afurika muri ibyo bihe, bakuraho umuco wa Kinyafurika w’ibirango bifatiye ku ngoma ngabe. Muri ibyo birango hiyongereyeho n’Indirimbo yubahiriza Igihugu.
Ibendera ry’u Rwanda rya mbere ryamuritswe ku wa 1 Nyakanga 1962, ubwo u Rwanda rwabonaga ubwigenge, Kayibanda Grégoire, akarubera Perezida wa Kabiri warutegetse mu 1962-1973. Amabara yari agize ibendera rya Repubulika ya Mbere, yari ‘Umutuku, umuhondo n’icyatsi’.
Indirimbo yubahiriza Igihugu yari “Rwanda rwacu”. Ikirangantego cyari kigizwe n’ibimenyetso bitandukanye ariko kivuga ‘Ubumwe, Amahoro n’Amajyambere’.
Ibyo birango by’u Rwanda rwa Repubulika, ni byo rwagendeyeho mu bihe bya Repubulika ya Mbere n’iya Kabiri kugeza ku wa 31 Ukuboza 2001. Iki cyemezo cyafatiwe mu nama zidasanzwe zo kwigira hamwe uko igihugu kizabaho mu myaka iri imbere zabaye mu 1998-1999.
Ibirango by’u Rwanda mu bihe kuzuka k’u Rwanda
Nyuma y’uko habayeho amahano rurangiza ya Jenoside yakorewe Abatutsi igahitana abasaga miliyoni, ikaza guhagarikwa n’Ingabo za FPR-Inkotanyi zari zirangajwe imbere na Kagame Paul, Leta y’ubumwe bw’Abanyarwanda, yashinzwe ku wa 19 Nyakanga 1994, yatangiye kwiga uburyo ibirango by’igihugu byahindurwa. Byakozwe hagamijwe gushyiraho ibijyanye n’ibyo igihugu cyifuza kugeza ku benegihugu mu Rwanda rushya.
Ibirango bya Repubulika ya Mbere n’iya Kabiri, byari byiganjemo amacakubiri, irondakoko n’irondakarere. Aha ntiwakwirengagiza n’ubwishongoro bwinshi Abaparimehutu babigaragajemo ubwo birukanaga benshi mu baturarwanda bakajya kuba impunzi mu mahanga, n’abasigaye mu gihugu bakaba impetamugongo n’impunzi mu gihugu cyabo.
Nuko ku wa, 31 Ukuboza 2001, ni bwo hasohotse ibirango bishya by’u Rwanda, birimo ibendera ry’igihugu rigizwe n’amabara atatu, ari yo ‘Ubururu-juru, umuhondo w’izahabu n’icyatsi kibisi’. Ni na bwo kandi habonetse n’indirimbo nshya yubahiriza igihugu yiswe ‘Rwanda Nziza’.
Ikirangantego cyo kiganjemo ibimenyetso bitandukanye, bifite igisobanuro cy’‘Ubumwe, Umurimo no gukunda igihugu’, nk’intego y’Abanyarwanda bagiye kurandura icyo bapfa, bakabagarira icyo bapfana.
Ikirangantego gishya n’ibendera ry’igihugu, biranga u Rwanda muri ibi bihe byahanzwe n’umunyabugeni Alphonse Kirimobenecyo, aho yatsinze bagenzi be basaga 400 bari bahanganye.
Indirimbo yubahiriza igihugu yo yahanzwe n’abagororwa batatu bari bafungiye muri Gereza ya Karubanda barangajwe imbere na Munyaneza Vedaste, barimo Kalisa Evariste, Shenge Laurent na Mbonyizina Jean Marie Vianney.
Umurage w’u Rwanda mu birango b’igihugu
Ukurikiye amateka y’iremwa ry’u Rwanda n’iyubakwa rya rwo, usanga ari igihugu cyubakiye ku murage utajya uhinduka kugeza magingo aya ubwo aya mateka yandikwaga.
Uwo murage tunawusanga no mu birango by’igihugu uko byagiye bihererekanwa kuva kuri Gihanga, ugakomereza kuri Ruganzu Ndoli no kuri Perezida Kagame Paul, ariko twirengagije intego mbi zikubiye mu mitekerereze mibi yadukanywe mu birango bishya bya Repubulika ya Mbere n’iya Kabiri.
Mu busesenguzi bw’Amateka buri mu gitabo “Nkurangire u Rwanda, igihugu cya Benimana”, umwanditsi agaragaza ko ibirango by’u Rwanda byagiye bikagirirwamo umurage udasaza ugikoreshwa mu mushinga wo kubaka u Rwanda, no mu kinyejana cya 21.
U Rwanda rwagize ibirango bitandukanye, byinshi muri byo bikaba bikagiriyemo umurage ndagwabuvivi uzafasha bene rwo kurwubaka rugwije igitinyiro n’icyubahiro mu mahanga aruzengurutse. Igihamya gikomeye, ni iryo huzabitekerezo ryaremye ibirango by’u Rwanda byaba iby’abami na Perezida Kagame.
Ng’ayo ng’uko! Ng’ayo mateka y’impitabihe ku birango by’u Rwanda bimaze imyaka isaga 930 (1091-2021). Nihaganze umurage ukagiriye mu birango by’u Rwanda twarazwe n’abakurambere batuboneye iryo mu museso. Ibyadukanye umurage –mutindi, w’abadakunda u Rwanda na bene rwo, byo bigende nk’ifuni iheze.
No muri Paradizo hashobora kumeramo imifatangwe-Ev Uwagaba avuga ku rushako rwe rutarambye.
Nubwo aba bombi bari bamaze amezi atandatu bahamije isezerano ryo kubana nk’umugabo n’umugore [basezeranye ku wa 3 Werurwe 2018], iminsi mike ni yo bamaranye kuko igihe kirekire Mucyo yakimaze mu bitaro.
Mucyo Sabine yitabye Imana ku wa 4 Ukwakira 2018 azize indwara yitwa Systemic Lupus Erythematosusituma; inkuru yabaye incamugongo kuri Uwagaba, inshuti n’umuryango we.
Uwagaba uvuka i Rwamagana yateye intambwe ya mbere yandika igitabo cy’amapaji 170 yise ‘A Hundred days in marriage’ kivuga ku bigwi n’amateka y’umugore we.
Uyu mugabo w’imyaka 31 y’amavuko kuri ubu abarizwa muri Pologne aho yagiye kwiga amasomo y’Icyiciro cya Gatatu muri Kaminuza ya Varsovie mu bijyanye n’Ubwikorezi n’Ubucuruzi Mpuzamahanga.
Mu kiganiro cyihariye na IGIHE, Uwagaba yavuze ko igitabo cye ‘‘A hundred days in Marriage’’ bishatse kuvuga ‘‘Iminsi 100 ya mbere y’urushako’’, yacyanditse ashaka gusohoza ibyo yemeranyije n’umugore we.
Yagize ati ‘‘Nashakaga kubahiriza isezerano nagiranye n’umugore wanjye Mucyo Sabine mbere y’uko yitaba Imana. Mu gihe yari arwaye hari ibyo namusezeranyije nzakora, impamvu ya kabiri ni uko namufashe nk’umuntu w’icyitegererezo numva ko ubuzima bwe n’amateka bye bitapfa kurangira gutya gusa kubera ko yitabye Imana. Oya Sabine ntazibagirana kuko namushyize mu gitabo. Nifuza ko umuntu wese uzabishaka azamenye amateka ye.’’
Yakomeje avuga ko ikindi cyamuteye kwandika ari uko abahanga mu bijyanye n’isanamitima bavuga ko ari umuti wavura agahinda cyangwa ihungabana runaka kuko ‘bifasha kuvuga ibyo utabashaga kwatura ngo uvuge kubera amaranga mutima yawe’.
Ati ‘‘Nanditse rero ngo ibindimo mbikure ku mutima bisohoke bimvemo mbisangire n’abandi.’’
Yasobanuye ko ibikubiye mu gitabo bitanga n’igisubizo ku bibaza ku rupfu rw’umugore we.
Yakomeje ati ‘‘Dukora ubukwe byari nk’ibisanzwe nk’uko abandi bose bakundanye babigenza twari tumaze igihe kinini tumenyanye, aha nashakaga no kwerekana ukuntu abantu bajya bivuga ko urugo ahanini ari Paradizo nibyo koko ariko ntibihira bose kuko muri iyo Paradizo hari igihe hashobora kumeramo amahwa y’ibitovu cyangwa imifatangwe ku buryo utungurwa.’’
Uwagaba yavuze ko igitabo cye gifite amasomo by’umwihariko mu kubaka ingo.
Ati ‘‘Urugo si ugutura muri paradizo ni nayo mpamvu, nibanze ku minsi mike twabanyemo na Mucyo kuko benshi bakeka ko ari iminsi ya buki yo kwishimisha mu buzima ariko byabaye ibindi kandi tuguma ku isezerano twagiranye.’’
‘‘Nyuma y’ubukwe twagiye mu kwezi kwa buki nk’abandi bose, tujya mu gihugu duturanye, tujya ku Gisenyi turatembera, turataha tugeze mu rugo umugore atangira kugaragaza ibimenyetso by’uburwayi. Twagiye kwa muganga batubwira ko ari ibintu bitagoye baduha imiti isanzwe, bavuga ko ari umunaniro.’’
Nyuma y’icyumweru, Mucyo yasubiye mu kazi ariko hashize igihe gito atangira kubyimba ibirenge, ibyo bamwe bitiranyije no gusama, ariko ‘uko iminsi ishira akarushaho kuremba.’
Uwagaba yahungabanyijwe n’urupfu rw’umugore we
Ku wa 28 Nzeri 2018, Mucyo yajyanywe mu Bitaro bya CHUK ndetse abaganga baza kumenya indwara arwaye.
Uwagaba avuga ko icyo gihe yatangiye gushaka uko yajya kumuvuriza mu bihugu bifite ibikoresho bihambaye kuko mu Rwanda byari byananiranye ariko [Mucyo] ajya muri koma yamazemo ibyumweru bitatu, ahita yitaba Imana.
Ati ‘‘Uburwayi bwe bwari bugoye ku buryo byampungabanyije cyane. Sabine yari umukobwa ukora siporo, ubona ko afite ameze neza ariko nyine ubuzima burahinduka.’’
Mu gitabo cye, Uwagaba akomeza gushimangira isezerano yagiranye n’umugore we.
Ati ‘‘Urukundo nyarwo, kurinda isezerano, kwitanga, ni byo nahaye umutwe wa kabiri w’izina ry’igitabo. Kugira urugo rwiza cyangwa urushako rwiza bisaba kwitanga, kwitonda, kugira ibyo wigomwa kugira ngo uwo mugiye kubana abe we wuzuye.’’
Mu gihe umugore we yari arwaye, Uwagaba yagombaga kumwitaho ariko agakomeza gushaka imibereho ngo abone ikibatunga.
Ati ‘‘Umugore wanjye arwaye twarakubititse cyane kuko nagombaga no gukora ngo tubeho, na we nkamugeraho kenshi bishoboka. Haje kugera igihe yumva yorohewe yakize, twaraganiriye arambwira ati ‘ariko uzi ko ubuzima twaciyemo bugoye kandi bubabaje?’ Icyo gihe yacurangaga gitari, arambwira ngo ‘uwazahimba indirimbo cyangwa nkakora umuvugo ariko nkagira ikintu nkora nk’inkuru ivuga iminsi twabanyemo muri aya mezi.’’
Icyo kiganiro ni cyo cyanogerejwemo igitekerezo cyo kwandika igitabo ‘‘A hundred days in Marriage’’ kigaruka ku minsi ya mbere yabo mu rushako.
Uwagaba ati ‘‘Abari aho bamubwiye bati ‘byaba birebire kereka mubishyize mu gitabo. Sabine ati ‘nimumbwire rero tuzakita dute?’ Avuga ko ubwo tumaze amezi atatu mu bibazo reka tuzacyite ‘Mu minsi 100 twubatse urugo’. Ni we wihitiyemo, nibyo nise isezerano. Ubwo twaje gusezererwa turataha nyuma aza kwitaba Imana.’’
Urupfu rw’umugore we rwaramuhungabanyije kugeza aho yagiye gushaka umuganga w’indwara zo mu mutwe amugira inama yo kuruhuka bitewe n’ihungabana yari afite.
Ati ‘‘Uwo muganga yangiriye inama yo kwandika kuko njye rwose sinigeze ntekereza ko nzandika igitabo.’’
Akimara kumurika ‘A Hundred days in marriage’, Kaminuza yigamo i Varsovie muri Pologne yamugeneye igihembo cy’umunyeshuri wakoze ikintu gikomeye.
Igitabo cya Uwagaba kiri mu Cyongereza, anateganya kugishyira mu Gifaransa no mu Kinyarwanda. Kiboneka ku maguriro ya murandasi azwi ku Isi yose nka , , Barnes, Noble, Google, iBooks, Scribd, Booktopia n’ayandi.
Reba ikiganiro na Uwagaba Joseph asobanura Igitabo cye ‘A Hundred days in marriage’
Imigogo ibiri y’abami b’u Rwanda iri gukorwaho ubushakashatsi.
Ntabwo muri iyo ngoro ariho abo bami batabarijwe ahubwo imigogo yabo ihari ngo ikorweho ubushakashatsi buzafasha abahanga kumenya byimbitse amateka y’u Rwanda.
Uruhererekane nyemvugo rugaragaza ko Cyilima II Rujugira yatanze nyuma yo
gutegeka u Rwanda kuva mu 1675 kugeza mu 1708. Mu migenzo ya cyami, abami bitwa ba Cyilima bagombaga gutabarizwa (gushyingurwa) n’abami bitwa ba Mutara.
Cyilima amaze gutanga, umugogo we wasizwe imiti ituma udashanguka, ubikwa mu rugo rwe rwari ruherereye i Kayumbu muri Kamonyi. Umwami witwa Mutara wagombaga gutabariza Cyilima ni Rwogera wategetse u Rwanda hagati ya 1830 na 1853. Ntabwo byakozwe kuko Rwogera yatanze atunguranye. Byabaye ngombwa ko bategereza undi mwami uzima ingoma yitwa Mutara, umugogo wa Cyilima ukomeza kubikwa.
Umwami wagombaga gutabariza Cyilima Rujugira ni Mutara III Rudahigwa mu 1931, icyakora yimye mu bihe bibi u Rwanda rwari rwarinjiriwe n’abakoloni ndetse ni nabo bamwimitse bitandukanye n’imigenzo y’ubwiru.
Igitabo ’Ibitaramo ku mateka y’u Rwanda’ cya Zephrin Kagiraneza kivuga ko abiru aribo bafashe umwanzuro wo gutabariza Cyilima Rujugira, bikorwa rwihishwa mu 1931 i Gaseke (Rutobwe: Ubu ni mu murenge wa Kayumbu mu karere ka Kamonyi).
Umwami Kigeli IV Rwabugiri we yiciwe mu Bunyabungo (muri Congo) mu gitero yari yahagabye, umugogo we uzanwa mu Rwanda atabarizwa i Rutare mu karere ka Gicumbi, ahari imisezero y’abami.
Imigogo yabo iri gukorwaho ubushakashatsi
Igitabo cya Kagiraneza kivuga ko umugogo wa Cyilima Rujugira wataburuwe mu mwaka wa 1969 kugira ngo ukorerweho ubushakashatsi. Muri icyo gihe ni nabwo hataburuwe uwa Nyirayuhi Kanjogera, nyina w’umwami Yuhi V Musinga. Kanjogera yapfuye mu 1933.
Mu musezero (imva) wa Cyilima, hakuwemo ibindi bikoresho byo mu gihe cye birimo nk’amacumu, amasaro, imitako, utubindi n’ibindi.
Ubushakashatsi bwakorewe kuri ibyo bikoresho byasanzwe mu mva ye, bwagaragaje ko mu gihe yari akiri umwami amasaro n’indi mitako byakorerwaga i Burayi cyangwa mu Buhinde, byageraga mu Rwanda binyuze mu nyanja y’Abahinde.
Umusizi Nsanzabera Jean de Dieu yavuze ko nta gitangaza kirimo kuba mu mva ya Cyilima Rujugira barasanzemo amasaro, kuko imyenda n’imitako nk’amasaro byaje mu Rwanda ku ngoma ya Yuhi III Mazimpaka (1642-1675), ari we se wa Rujugira.
Umushakashatsi mu Kigo cy’Igihugu cy’Ingoro z’Umurage w’u Rwanda, Maurice Mugabowagahunde, yavuze ko n’umugogo wa Kigeli IV Rwabugiri uri mu ngoro y’umurage i Huye, aho uri gukorerwaho ubushakashatsi.
Kugeza ubu abemererwa kugera aho iyo migogo ibitse, ni abashakashatsi babiherewe uburenganzira gusa, abasura ingoro ndangamurage ntabwo babyemerewe.
Ati “Keretse uri umushakashatsi naho umushyitsi ntiwawubona. Icyo wabona ni ibindi bikoresho byari biri kumwe na we, ariko turacyari mu bushakashatsi ariko duteganya ko ubushakashatsi niburangira uzongera ugatabarizwa.”
Mugabowagahunde yavuze ko umugogo wa Cyilima ukimara gutabururwa, wajyanywe mu Bubiligi muri laboratwari zifite ubushobozi bwo gupima ibya kera, zigaragaza ko yabayeho imyaka igera ku ijana mbere y’iyo uruhererekane nyemvugo nyarwanda ruvuga ko yatangiyeho.
Yagize ati “Amagufa ye yagiye mu Bubiligi muri laboratwari bigaragaza ko n’igihe Mgr Alexis Kagame yagerageje gukora agaragaza igihe yapfiriye, laboratwari yo igaragaza ko ari vuba cyane. Yabayeho mu myaka ijana mbere y’iyo Kagame yandikaga. Ibyo bituma umenya neza igihe kurusha kugenekereza.”
Biramutse byemejwe neza, byaba bivuze ko umwami Cyilima Rujugira yabayeho mu myaka yo hagati ya 1500 na 1600.
Ibikoresho byasanzwe mu musezero (imva) wa Cyilima Rujugiro nabyo byakoreweho ubushakashatsi. Mugabowagahunde yavuze ko utubindi twasanzwemo, twapimwe bakagaragaza ko twari turimo inzoga zikoze mu buro.
Ibyo ashimangira ko bifite igisobanuro mu myemerere y’Abanyarwanda bo hambere.
Ati “Ibyo bigaragaraza imyemerere y’Abanyarwanda ko umwami adapfa, ko akomeza ubuzima akanywa.”
Mu mateka kandi bivugwa ko guhera ku bwa Yuhi III Mazimpaka, abami batari bemerewe kunywa urwagwa. Banywaga inzoga zikoze mu binyampeke.
Kuba barasanze mu tubindi twa Cyilima inzoga zikoze mu buro, Mugabowagahunde avuga ko bihuza n’ibyo amateka avuga.
Ubushakashatsi buracyakomeje, gusa Mugabowagahunde yavuze ko hakiri imbogamizi yo kubona abahanga bahagije bo gufasha muri ubwo bushakashatsi n’ibikoresho.
Ati “Ikibazo gihari turabura inzobere mu bushakashatsi ku bisigaramatongo (archeologists). Mu Rwanda dufite bake kandi nta laboratwari ikomeye ariko turi gusinyana n’Inzu ndangamurage yo mu Bubiligi Tervuren kugira ngo ubushakashatsi bwihute.”
Gahunda ihari ni uko imigogo y’abo bami nimara gukorerwaho ubushakashatsi, izongera gutabarizwa.
Inkomoko ya ‘Amateka Series’, gahunda igamije kwigisha umuco urubyiruko ruba mu mahanga.
Inkomoko ya ‘AMATEKA SERIES’, gahunda igamije kwigisha umuco urubyiruko ruba mu mahanga
Ubu bukangurambaga bukubiyemo ibiganiro bizajya bitumirwamo impuguke zitandukanye mu by’umuco, inararibonye zizafasha mu kwigisha urubyiruko ibijyanye n’amateka, abahanzi mu ngeri zitandukanye n’abandi.
Linda Iriza uri mu bategura ‘Amateka Series’ yabwiye IGIHE ko igitekerezo cyo gutangiza uyu mushinga bakigize muri Mutarama 2020.
Ati “Igitekerezo cyo gutangiza ‘Amateka Series’ twakigize muri Mutarama 2020, ubwo twateguraga ibikorwa by’urubyiruko ruba mu Mujyi wa Perth muri Australie. Gutekereza iki gikorwa byatewe n’uko benshi muri twe tutazi byinshi, ndetse hari n’abatazi na bike, ku mateka n’umuco by’u Rwanda.”
Yakomeje avuga ko hahise haduka icyorezo COVID-19 biba ngombwa ko abantu batongera guterana.
Icyo gihe ubwo bari muri ‘guma mu rugo’ ni bwo batangiye gutegura gahunda zose zijyanye n’iki gikorwa ndetse muri Gicurasi 2020 batangira kujya baganira bifashishije ikoranabuhanga.
Muri Kanama 2020, amabwiriza ajyanye no kuguma mu rugo yarorohejwe ndetse hategurwa Umuganura wahujwe na ‘Amateka Series’. Icyo gihe hatumiwemo abantu bakuru batanze ibiganiro ku bijyanye n’umuganura ndetse bababwira amateka yawo byimbitse.
Iriza avuga ko benshi mu rubyiruko baba muri Perth nibura bageze muri Australie bafite imyaka itatu ndetse abandi bakaba ari naho bavukiye bituma batagira amahirwe yo kumenya byinshi ku gihugu cyabo cy’inkomoko. Ku bw’iyo mpamvu bashaka kwiga byinshi ku muco Nyarwanda ndetse n’amateka y’igihugu.
Yavuze ko ari ikintu cyakiriwe neza cyane, ati “Twashimishijwe n’ibitekerezo byiza twakiriye ndetse n’ubufasha turimo kubona.”
Iriza yakomeje ashimira Ambasade y’u Rwanda muri Singapore, Minisiteri y’Ububanyi n’Amahanga n’Ubutwererane na Minisiteri y’Urubyiruko n’Umuco y’u Rwanda bababaye hafi kandi bakabashyigikira.
Avuga ko bafite intumbero y’uko iki gikorwa kizakomeza ndetse abagitegura bagashishikariza urubyiruko gukora ubushakashatsi, bakandika, bagasangiza abandi ibyo bagezeho kandi bakarushaho kwiga byinshi ku muco wabo.
Iriza yasoje asaba urubyiruko rw’abanyarwanda aho bari hose ku Isi kuzitabira igikorwa giteganyijwe ku italiki ya 06 Gashyantare aho bazaganirizwa ku nkomoko y’u Rwanda ndetse bakanataramirwa n’umuhanzi Jules Sentore. Ibi biganiro bizanyura ako kanya ku mbuga nkoranyambaga zose za Amateka Series (Twitter, Facebook, Instagram na YouTube).
Umwaka ushize ibiganiro byakozwe byari byatumiwemo abantu batandukanye barimo Turahirwa Moses washinze inzu y’imideli Moshions; Hope Azeda watangije Mashirika Performing Arts and Media Company; Ambasaderi Uwihanganye Jean de Dieu uhagarariye u Rwanda muri Singapore n’abandi.
Ushaka gukomeza kumenya amakuru atandukanye ku bikorwa bitegurwa binyuze mu ‘Amateka Series’ wabasura kuri uru rubuga.
Guma mu rugo, umwanya mwiza ku banditsi b’ibitabo nyarwanda.
Ibitabo bifasha abantu b’ingeri zitandukanye kwiyungura ubumenyi bubafasha gutera imbere haba mu kwihangira imirimo, kwimakaza indangagaciro na kirazira mu iterambere, ubumenyi bw’Isi n’ibindi.
Mu gihe umujyi wa Kigali uri muri gahunda ya Guma mu rugo, ni umwanya mwiza ku banditsi b’u Rwanda, kujya mu nganzo bagahanga, bakandika ibifasha igihugu nabo ubwabo kwiteza imbere.
Nta mwanditsi ukwiriye kuvuga ko yabuze icyo akora muri Guma mu rugo. Umwanya munini w’abanditsi bawushyire mu gukora ubushakashatsi bandikire u Rwanda, bandikire Afurika bandikire Isi.
Muri Guma mu rugo yabaye umwaka ushize, hari abanditsi bayibyaje umusaruro, irangira ibitabo babigeze kure, ku buryo amezi yakurikiyeho yari ayo kubimurika, abo ni abo gushimirwa.
Ntabwo kwandika bikwiriye kuba ibya bamwe, kuko buri wese afite inkuru yo kwandika. Ni byiza ko Abanyarwanda bose barushaho kwimakaza umuco wo kwandika no gusoma ibitabo kuko ari umuco mwiza wongera ubumenyi n’ubuhanga.
U Rwanda rudutegerejeho ubuhanga n’ubumenyi bwo kurwubaka kandi nta handi bituruka uretse mu gusoma ibitabo. Ni umukoro kuri buri wese, mu rwego aherereyemo yakwandika kandi bikaba umusanzu ukomeye ku bariho bashaka kumenya ibyo mu rwego akoramo n’abazaza nyuma.
Wakubaka u Rwanda ute utandika cyangwa udasoma ibitabo?Wakubaka Afurika ute utandika cyangwa udasoma ibitabo? Wakwandika ute ibitabo utabisoma?
Gusoma ibitabo niwo musingi w’ibikorwa byubaka u Rwanda ndetse n’Afurika.
Mucyo duce imigozi twaziritswe na Bagashakabuhake, ngo ‘Umunyafurika umuhisha mu bitabo? Tubyamagane. Twimakaze umuco wo kwandika no gusoma ibitabo nkuko Nyakubahwa Perezida wa Repubulika adahwema kubidusaba kuko nibyo bizadufasha kubaka u Rwanda ndetse n’Afurika twifuza.
Ubuzima butoroshye bwa Kurawige wiciwe se mu maso muri Jenoside yakorewe Abatutsi.
Kuva icyo gihe yatangiye ubuzima bwo gushaka aho yerekeza, ku bw’amahirwe ahungana n’umuryango wo kwa nyirakuru ariko ntiyawutekaniyemo kuko yahahuriye n’ibibazo birimo no gufatwa ku ngufu.
Mu kubika ayo mateka no kuba umuhamya wayo, Kurawige yanditse igitabo yise ‘From Bondage to Freedom’ bishatse kuvuga ugenekereje mu Kinyarwanda ‘Gufatwa bunyago ukaza kwibohora’ cyashibutse ku nzira y’inzitane yanyuzemo muri Jenoside.
Mu kiganiro yagiranye na IGIHE, Kurawige yavuze ko igitabo cye yacyanditse ashaka gutanga ubuhamya bw’ibyamubayeho muri Jenoside yakorewe Abatutsi ubwo yicirwaga se umubyara bikozwe n’Interahamwe.
Yagize ati “Ni igitabo nanditse kugira ngo abahakana Jenoside yakorewe Abatutsi, nkanjye wiciwe Data mu maso, mbibere umuhamya hatazagira ubeshya abatabizi kandi turiho. Ni igitabo nanditse mpawe imbaraga n’ubuhamya numvise muri filime mbarankuru ‘La Traverse du Génocide’ bituma nanjye numva nzasubira aho nababariye nkahakora filime mbarankuru.”
Yavuze ko iki gitabo nacyo mu minsi iri imbere ateganya gusinya amasezerano y’uko cyakorwamo filime mbarankuru muri Leta Zunze Ubumwe za Amerika.
Yakomeje agira ati “Mu byo niyemeje rero ni ukuvuga amateka nabayemo n’abo tuyahuje kugira ngo abagenda babeshya kubera inyungu ntazi bafatwe bahanwe.”
Umutoni avuga ko ku myaka itanu ubwo Interahamwe zicaga se Dr Kurawige Jean Baptiste, yabanje kumuhisha munsi y’intebe.
Uyu mukobwa wari ukiri umwana yarungurutse munsi abona uko bamutema, abona amaraso atemba, ariko mu bitekerezo yari afite ku myaka ye yumvaga ko umubyeyi we ari bugaruke akamukura aho yamubwiye kwihisha, ariko siko byagenze.
Umutoni avuga ko yaje kuhavanwa na nyirakuru ubyara nyina babasha guhunga bagera muri Uganda mu nkambi, bahava berekeza muri Burkina Faso, tariki ya 3 Ugushyingo 1994.
Avuga ko bavuye muri Burkina Faso agana muri Afurika yepfo, mu mwaka wa 2011, avuyeyo yasubiye mu Rwanda bwa mbere mu 2012, ariko izi nzira zose ntabwo byari byoroshye, kuko guhera igihe se yicwaga kugeza 2011 yari mu bibazo bikomeye.
Umutoni avuga ko byamubabaje cyane kuko abishe se ari abo mu muryango wo kwa nyina ndetse no mu guhunga ajyana na nyirakuru ubyara nyina yakomeje kubabamo batamukunda, uretse gusa nyirakuru wahoraga amubwira ati “Mwana wanjye ujye uhora wimenya ntibagukunda’’
Bageze muri Burkina Faso, nyina wabo wari warashatse muri icyo gihugu yamushumuriye umugabo we akajya amufata ku ngufu ku myaka 16.
Ati “Bari barabuze urubyaro bashaka ko umugabo we yambyaraho umwana, ku buryo yamfataga ku ngufu byibura gatanu mu cyumweru. Uyu mugabo yari akomeye cyane muri kiriya gihugu kuko yari inshuti ya Perezida waho icyo gihe, ku buryo na Perezida basuranaga mu ngo, ibi bikamuha imbaraga zo gukora icyo ashaka muri iki gihugu.”
Yakomeje avuga ko “Byaje no kumenyekana ko mfatwa ku ngufu mu Banyarwanda batuye muri icyo gihugu ariko bagira uwo babibwira mu butegetsi bwaho bigafata ubusa.”
Umutoni avuga kandi ko muri icyo gihugu yahagiriye amakuba y’uko umugabo witwa Athanase wishe se, yahageze babana atamuzi.
Yagize ati “Turabana ntamuzi, nzi ko ari umuntu nyine wo mu muryango nkumva mukunze, akamperekeza ku ishuri tukaganira nk’umwana nashakaga kumenya byinshi. Nyuma Interpol yaje kumushaka nibwo namenye ko ariwe wishe Papa, nakwibuka ukuntu nari naramugize umuntu numva nkunze ngashengukira mu mutima.”
Igihe cyarageze nyirakuru yitaba Imana, atangira gushakisha uko yahunga ariko biramugora kuko yari yakumiriwe.
Yakomeje ati “Nasigaye nsa nk’aho ntaho ndi, nshakisha uko nahunga birangora cyane. Bari barashyize amatangazo ku kibuga cy’indege ku mipaka y’ibihugu byose bikikije Burkina Faso ko ntashobora gusohoka mu gihugu. Nabiganirije umwe mu basirikare bakuru baho, ambwira ko bagiye kumfasha ariko azangira inama y’uko nzabigenza bigakunda.’’
Yamusabye guhindura amazina, ashaka ibindi byangombwa ndetse amufasha guhungira muri Afurika y’Epfo, aho yatangiriye ubuzima bushya.
Kurawige yize muri Kaminuza ya Pretoria mu bijyanye na Géologie, ahasoje amasomo mu 2016, yasabye kwimenyerereza umwuga mu Rwanda aho yagarutse afite imyaka 23.
Avuga ko yahuye n’umwe mu bafunzwe uri mu bohereje abishe umubyeyi we ariko ngo amugeze imbere aramusuzugura cyane yanga kwemera ibyo yakoze.
Akomeza ati “Na n’ubu ntiyemera ibyo yakoze, ariko njye mu masengesho yanjye nahisemo kubabarira kugira ngo nduhuke uwo mutwaro.’’
Kurawige kuri ubu utuye muri Leta Zunze Ubumwe za Amerika, mu Mujyi wa Dallas, yavukiye i Ngoma mu Karere ka Huye mu Ntara y’Amajyepfo mu 1988. Ni umwe mu bayobozi b’ikigo gikomeye gikora ibijyanye n’ubucukuzi bw’amabuye y’agaciro.
Reba ikiganiro IGIHE yagiranye na Umutoni
Menya Amanda Gorman, umusizi ukiri muto waciye agahigo mu irahira rya Perezida.
Uyu mukobwa yanditse amateka ku mugoroba wo kuri uyu wa Kabiri tariki 20 Mutarama 2021, ubwo yavugaga umuvugo mu muhango wo kurahira kwa Perezida mushya wa Leta Zunze Ubumwe z’Amerika, Joe Biden na Visi Perezida Kamala Harris.
Uyu mukobwa yavuze umuvugo yise “The Hill We Climb” cyangwa “Umusozi tuzamuka’’ mu rurimi rw’Ikinyarwanda.
Ni umuvugo yari amaze ibyumweru bibiri ari gukoraho, ugaruka ku bumwe n’ubwiyunge ku banyamerika.
Avuga ko guhimba uyu muvugo ari kimwe mu bintu by’ingirakamaro yakoze mu buzima bwe, ati “Nari mfite ibintu byinshi, ariko mu by’ukuri ni kimwe mu bintu by’ingenzi nakoze mu buzima bwanjye bujyanye no kuvuga imivugo. Naravugaga nti ningerageza kuzamuka uyu musozi rimwe, nzagera kure.”
Imwe mu mirongo igize uyu muvugo yayanditse ku wa 6 Mutarama 2021, ubwo ibihumbi by’abaturage bashyigikiye Donald Trump binjiraga mu Nteko Ishinga Amategeko ya Amerika ubwo abayigize bari bateranye ngo bemeze intsinzi ya Joe Biden, bakarwana inkundura na Polisi bigateza impagarara muri Amerika.
Uyu mukobwa w’umwiraburakazi ufite inkomoko ku bacakara yarezwe na nyina gusa. Afite inzozi zo kuzaba Perezida umunsi umwe. Yatangiye kugaragaza impano yo kuvuga imivugo akiri muto ndetse atangira kuzamura impano ye vuba cyane. Yakuriye mu Mujyi wa Los Angeles aho nyina yari umwarimu.
Ku myaka 16 yahize abandi mu mivugo mu marushanwa y’abakiri bato muri Los Angeles. Imyaka mike yakurikiyeho ubwo yigaga ibijyanye na ‘Sociologie’ muri Harvard yahize abasizi ku rwego rw’igihugu bakiri bato.
Nyuma yo kwigaragaza mu irahira rya Joe Biden, yashimwe na benshi barimo Barack Obama ndetse n’umugore we, Michelle Obama yagaragaje uburyo yakozwe ku mutima n’umuvugo wa Amanda Gorman.
Ati “ Hamwe n’amagambo ye akomeye kandi akora ku mutima, Amanda Gorman atwibukije imbaraga dufite mu gusigasira demokarasi. Komeza urabagirane Amanda mfite amatsiko y’ibyo uzakora mu bihe biri imbere.”
Abandi bantu bakomeye barimo Oprah Winfrey bose bagaragaje ko batewe ishema n’uyu mukobwa w’umwiraburakazi wanditse amateka akomeye.
Abari bari mu itsinda ryateguraga irahira rya Joe Biden bahamagaye uyu mukobwa mu mpera z’ukwezi gushize. Yavuze ko atari yahawe amabwiriza y’ibijyanye n’umuvugo we. Yahamagawe biturutse ku mugore wa Joe Biden, Jill Biden wabonye inyandiko ze mu isomero.
Yagize ati “Nta mabwiriza bari bambwiye ajyanye n’ibyo ngomba kwandika. Insanganyamatsiko y’irahira yari ‘ubumwe bwa Amerika’ rero ubwo numvaga ko ariyo nsanganyamatsiko yabo byaranyoroheye kuko nanjye ni cyo kintu nashakaga kwandikaho mu muvugo wanjye, ku bumwe bwa Amerika.”
Uyu mukobwa yabonye izuba mu 1998 avukira mu Mujyi wa Los Angeles, yakuranye n’impanga ye yitwa Gabriella na nyina w’umwarimukazi.
Mu 2015 yashyize hanze igitabo cye cya mbere cy’imivugo “The One for Whom Food is Not enough” gikubiyemo insanganyamatsiko zitandukanye zirimo izivuga ku burenganzira bw’abagore, ubwoko n’inkomoko n’abanyafurika baba muri Amerika.
Mu bantu afatiraho icyitegererezo harimo Winston Churchill wigeze kuba Minisitiri w’Intebe w’u Bwongereza, Martin Luther King Junior na Malala Yousafzai umukobwa w’umunya-Pakistan watsindiye igihembo cy’amahoro mu 2013.
Amanda afite inzozi zo kuziyamamariza kuzaba Perezida wa Leta Zunze Ubumwe za Amerika mu 2036 ubwo uzaba afite imyaka 38. Uretse kuvuga imivugo, ni n’impirimbanyi y’uburenganzira bwa muntu.
Silas Majoro, Umunyarwanda wa mbere wize Kaminuza ‘Ababiligi bagahinda umushyitsi’
Yigishije Milton Obote wabaye Perezida wa Uganda
Yashyizwe n’Umwami Mutara mu nama nkuru y’igihugu
Yapfuye urupfu rw’amarabira
Nta gasozi kabura intwari! Muri ibyo bihe bikomeye aho kwiga amashuri abanza byasaga nk’inzozi ku Banyarwanda, mu 1917 i Gahini muri Kayonza havutse umuhungu akitwa Majoro Silas arenga izo nzitizi zose aba Umunyarwanda wa mbere wize Kaminuza yirwanyeho.
Mu myaka Majoro yavutsemo, mu Rwanda amashuri abanza yari mbarwa n’ahari amenshi yari mu maboko y’abihayimana ba Kiliziya Gatolika. Majoro yavukiye mu muryango w’Abangilikani, byumvikana ko kwiga mu mashuri ya Kiliziya byasaga nk’ibidashoboka.
Ababyeyi bamurwanyeho, ashakisha ishuri, birangira abonye iryo muri Uganda rizwi nka King’s College Budo. Yahize amashuri abanza n’ayisumbuye araharangiza.
Umwarimu muri Kaminuza y’u Rwanda Ishami ry’Uburezi, Dr Evariste Karangwa, ni umwe mu bize kuri King’s College Budo, ashishikazwa no kumenya amateka y’Umunyarwanda wa mbere wahize, ari we Majoro.
Dr Karangwa yabwiye IGIHE ko muri iryo shuri Majoro yari umuhanga cyane, by’umwihariko mu ishami ry’Imibare. Majoro yiganye muri iryo shuri na Kabaka II Edward Mutesa waje kuba Umwami wa Buganda.
Yagize ati “Icyo nabonye muri archives z’iryo shuri ryatangiye mu 1906, bafite archives za kera, icyo bamuziho yari umuhanga cyane cyane mu mibare.”
Mu myaka ya 1940 Majoro yari arangije amashuri yisumbuye abanza gukora muri Uganda. Icyo gihe mu Rwanda nta Kaminuza n’imwe yari ihari, yewe nta n’umunyarwanda wari wakayize abenshi barangizaga mu mashuri yisumbuye nabo ari mbarwa.
Majoro yabanje kwigisha muri Uganda mu ishuri ryitwa Mwili College. Muri iryo shuri yigishijemo abarimo Milton Obote waje kuba Perezida wa mbere wa Uganda.
Majoro amaze kwigisha muri iryo shuri, yaje gukomereza amasomo ye muri Kaminuza ya Makerere, yiga ibijyanye n’uburezi. Yarangije mu 1949.
Igitabo ’Ibitaramo ku mateka y’u Rwanda’ cya Zephrin Kagiraneza kivuga ko icyo gihe Majoro ari we wari Umunyarwanda wa mbere wize Kaminuza, akaba uwa kabiri mu Rwanda no mu Burundi.
Kigira kiti “Muri Ruanda- Urundi, uwabonye impamyabushobozi ya kaminuza bwa mbere ni umuganwa w’Umurundi witwa Birori Joseph mwene Baranyanka. Mu 1949 mu Rwanda habonetse Umunyarwanda Silas Majoro. Yatsindiye impamyabushobozi y’uburezi muri Kaminuza ya Makerere muri Uganda.”
Majoro arangije muri Kaminuza ya Makerere, yafashe icyemezo cyo gutaha mu Rwanda gufasha mu iterambere ry’uburezi.
Yanzwe n’Ababiligi, aba inshuti y’Umwami Rudahigwa
Dr Karangwa avuga ko yageze mu Rwanda abakoloni b’Ababiligi bakamwanga cyane kuko yagaragazaga amatwara y’impinduramatwara ngo uburezi bugere kuri bose.
Mu bindi bamwangiraga, ngo ni uko yari uwo muri Angilikani kandi amashuri menshi ari aya Kiliziya, hakiyongeraho ko yari yarize mu Cyongereza mu gihe amashuri yo mu Rwanda yakoreshaga Igifaransa.
Ati “Nyuma yo gusoza amashuri, yasuzuguwe cyane n’ubuyobozi bw’abakoloni kubera idini rye n’amashuri yizemo. Yagiye kwigisha mu ishuri ry’iwabo i Gahini. Umwami Mutara III Rudahigwa yabibonye kare, amushyira mu nama nkuru y’Igihugu, Conseil Supérieur du Pays ariko akomeza kwangwa bikomeye n’abakoloni.”
Bivugwa ko Majoro yari agiye kugirwa Umuyobozi Mukuru w’amashuri yose yo mu Rwanda ariko ubuyobozi bw’abakoloni na Kiliziya Gatolika bakabyitambika kuko yari umuporotestanti.
Dr Karangwa ati “Bashakaga kumugira Umuyobozi Mukuru w’amashuri y’u Rwanda. Ntabwo bamushyizeho ahubwo bashyizeho Kayibanda Grégoire. Baramwangiye ngo nta Gifaransa azi ariko ubwo harimo n’ibindi by’uko ari umuporotesitanti n’ibindi.”
Umwami Mutara III Rudahigwa amaze kumutera imboni, yabaye inshuti ye y’akadasohoka. Dr Karangwa avuga ko Majoro ari we watangiye guhuza umwami Mutara na Kabaka Mutesa II wa Uganda kuko Majoro na Mutesa bari inshuti cyane.
Ati“ Yabaye umuyobozi w’ishuri ribanza rya Gahini ariyobora neza, akora ibishya byinshi, abakobwa batangira kwiga, Ababiligi baramwikanga ariko Rudahigwa aramukunda kubera amatwara yo gushaka abantu bazana amajyambere mu gihugu, amushyira mu nama nkuru y’Igihugu.”
Inama Nkuru y’Igihugu muri ibyo bihe yakoraga nk’Inteko Ishinga Amategeko, cyangwa se abajyanama b’umwami.
Umusaruro ukomeye w’ubwo buhuza bwa Majoro hagati ya Rudahigwa na Mutesa, ni uruzinduko rw’amateka umwami Mutara III Rudahigwa yagiriye mu bwami bwa Buganda guhera tariki 14 Ukwakira kugeza kuwa 2 Ugushyingo 1956.
Muri urwo ruzinduko, umwanya munini Rudahigwa yawumaze asura amashuri yo muri Buganda harimo na King’s Budo College Majoro yizeho, rikaba ishuri ryamushimishije cyane.
Musenyeri Alexis Birindabagabo wahoze ayobora Diyozezi Angilikani ya Gahini, yabwiye IGIHE ko Majoro yashakaga ko u Rwanda rwihuta mu iterambere vuba.
Ati “Yaravugaga ati Ababiligi ibyo badukorera ntitujya mbere. Ubundi inshuti za mbere za Rudahigwa yari Majoro na Church w’Umwongereza. Ubwo Majoro yashakaga kumuhuza n’Abongereza nibwo bavuze bati umuntu araducitse, mumwohereze ahandi.”
Birindabagabo avuga ko Majoro yari umuntu ugendera ku mahame. Bigaragarira mu banyeshuri yigishije i Gahini, kuko ngo hari interuro yari yaranditse ku gikuta igira iti “Le Patriotisme c’est l’amour de la patrie” (Gukunda Igihugu ni ugukunda aho ukomoka).
Bivugwa ko iyo yabaga agiye mu nama nkuru y’Igihugu i Nyanza, yagendaga mu modoka ye bwite, yitwaye.
Mu myaka ya 1950, amajwi yatangiye kuba menshi mu Rwanda, basaba ko Abanyarwanda bahabwa amahirwe bakajya kwiga Kaminuza mu mahanga cyangwa se hakubakwa Kaminuza mu gihugu.
Ababiligi babanje kwica amatwi ariko bikomeza kuvugwa cyane ndetse binandikwa mu binyamakuru byari biriho icyo gihe. Igitabo ‘Ibitaramo by’amateka y’u Rwanda’ kivuga ko Leta Mbiligi yageze aho ikavuga ko ntawe izarihirira.
Kinyamateka yo muri Gicurasi 1956, ivuga ko u Bubiligi bwatangaje itegeko ribuza abategetsi bo muri Ruanda-Urundi gukora mu isanduku y’igihugu bashaka gufasha ushaka kujya kwiga mu mahanga.
Byaje kumenyekana mu nama nkuru y’Igihugu ari nabwo Rudahigwa yatangizaha ikigega cyamwitiriwe ‘Fond Mutara’, kugira ngo abana b’Abanyarwanda bajye kwiga mu mahanga.
Majoro yapfuye amarabira
Mu ba mbere barihiwe n’icyo Kigega harimo na Majoro washakaga kujya kwihugura i Burayi mu bijyanye n’Ubutegetsi n’Igifaransa dore ko mu byo Ababiligi bamwangiraga ari uko yize mu Cyongereza.
Ubwo yari amazeyo igihe gito, Majoro yafashwe n’uburwayi butunguranye aza kugwa mu maboko y’umuganga wamuvuraga i Bruxelles mu Bubiligi tariki 31 Werurwe 1958.
Dr Karangwa avuga ko urupfu rwe rwajemo amayobera nk’urw’Umwami Mutara III Rudahigwa kuko nta ndwara ikomeye izwi yari arwaye. Bikekwa ko na we yaba yarishwe ku kagambane k’Ababiligi batifuzaga umuntu ujijutse ugaragaza amafuti bakora cyangwa se uharanira ubwigenge n’iterambere nyabyo.
Musenyeri Birindabagabo na Dr Karangwa bahuriza ku kuba Majoro yari umuntu ukunda igihugu, wari unyotewe no guteza imbere uburezi.
Dr Karangwa ati “Yakundaga igihugu cy’u Rwanda mu gihe gito yabayeho.”
Ishuri ribanza rya Gahini Majoro yigishijemo riracyariho ariko inyubako zaryo zaravuguruwe. Ahari hubatse ishuri ry’umwimerere yigishirijemo, ubu hubatse Katederali ya Diyosezi ya Gahini mu Itorero Angilikani.
Nyuma ya Majoro, abandi Banyarwanda babashije kujya muri Kaminuza mu bihe bya mbere harimo Déogratias Mbandiwimfura wagiye kuminuza mu mategeko ya Kiliziya i Roma guhera mu 1947 kugeza mu 1951 na Musenyeri Alexis Kagame wagiye kwiga mu 1952 yiga Filozofiya.
“Nanditse ngo ntsinde abifuje ko dushira ntihazagire ubara inkuru ye” Ndizeye Omar.
Iki gitabo ugenekereje mu Kinyarwanda cyitwa ‘Ubuzima n’urupfu i Nyamata’ cyashyizwe hanze umwaka ushize.
Ndizeye utuye muri Leta Zunze Ubumwe za Amerika, mu kiganiro cyihariye yagiranye na IGIHE, yagarutse ku mpamvu zatumye yandika ayo mateka nk’umwe mu bagize amahirwe bakarokoka Jenoside yakorewe Abatutsi muri 1994.
Ati “Navuga ko igitabo kigaruka ku mateka ya Nyamata aho mvuka nakuriye, nkaharokokera. Kiravuga ku buzima no ku rupfu muri Jenoside. Nyamata kandi nyigarukaho nk’ahantu hari ibimenyetso by’amateka ya Jenoside ariko ahera mu 1959, nkanagaruka uko nibuka ibyabereye aho nise mu Rusengero rwuje umwijima mu Rwanda.”
Ndizeye avuka ahahoze ari Komine Kanzenze, ubu ni mu Murenge wa Ntarama mu Kagali ka Kanzenze. Muri uyu murenge niho hari urusengero rwiciwemo ibihumbi by’Abatutsi, bakicanwa ubugome bukabije.
Mu gitabo cye, agaruka ku buryo Abatutsi batujwe mu Bugesera mu 1959 bakahajyanwa batabihisemo ahubwo ari amayeri y’ubutegetsi bwari buriho mu mugambi wabwo wo gutegura Jenoside.
Ati “Mu 1959 nibwo ubutegetsi bw’Ababiligi bwahimuriye Abatutsi babakuye mu gice cy’Amajyaruguru za Gakenke na za Rulindo ndetse na za Burera by’umwihariko. Hari n’abandi Batutsi bakuwe mu gice cy’epfo muri za Butare na Gikongoro. Kujyanwa mu Bugesera rero ntabwo bari babisabye kuko bajyanwaga basize ibintu byabo, amatungo, inzu n’isambu, ni muri ibyo bihe rero n’abandi Batutsi benshi birukanywe mu gihugu bagana ibihugu bidukikije.”
Iki gitabo Ndizeye agaragazamo ibyo yibaza ku buzima ababyeyi be babayemo mu nkambi zo mu Bugesera hagati ya 1959 na 1962 n’uburyo bakomeje gutoterezwa muri izo nkambi, bamwe bakicwa.
Ati “Hari byinshi bitatumye ngoheka, aha navuga nk’amateka y’umubyeyi wa mwarimu wanjye Uwamaliya Enatha wanyigishije mu wa mbere w’amashuri abanza, waje kubura se wishwe mu 1963 mu Batutsi bishwe barasiwe aho bitaga kuri Nyabarongo ku kiraro cya Kanzenze, se wa Uwamaliya rero akaba yari Data wacu.”
“Bahuye kandi n’ibindi bibazo mu Nkambi ya Nyamata kuko barwariyemo indwara nka za Tifoyide kubera isuku nke, hapfamo benshi cyane ibyo nzabigarukaho mu kindi gitabo ndimo kwandika.”
Uretse ubwo buzima bwo mu Bugesera mu nkambi, Ndizeye agaruka ku byo yiboneye n’amaso ye birimo iyicwa ry’Abatutsi hagati ya 1990 na 1993, mitingi z’amashyaka by’umwihariko MRND na CDR yateguye akanashyira mu bikorwa Jenoside.
Mu kindi gice, avuga by’umwihariko kuri Jenoside yakorewe Abatutsi, aho avuga uburyo umuryango we wishwe.
Ati “Igice cya Jenoside nyir’izina gitangira mu 1994, uko twahizwe, tukaza guhungira i Ntarama, nkabona uko bishe Data, muri ako kanya simbitekerezeho cyane kuko muri Jenoside, buri munota wabaga ari ubuzima, iyo wabonaga uwishwe wumvaga ko mu kanya ari wowe ukarwana no kureba ko wahanyanyaza ngo wihishe, akababaro kaza nyuma wongeye kubitekereza no kubiha umwanya.”
Ndizeye yavuze ko gutanga ubuhamya bw’ibyo abarokotse babayemo muri Jenoside, bifasha benshi kugabanya umutwaro w’ibyo baba bafite batavuze byibera mu mutima no mu bitekerezo byabo.
Ati “Twari nk’inyamanswa ziba mu ishyamba zitegereje guhigwa no kwicwa isaha iyo ariyo yose buri munsi ku manywa, kuko mu ijoro nibwo twagiraga icyo nakwita agahenge.”
Tariki 13 Gicurasi 1994 nibwo Inkotanyi zabarokoye. Ati “Byari ibyishimo bivanze n’umunaniro, agahinda n’inzara. Tujya i Nyamata Inkotanyi zitangira kutwondora, baduha icyo gufungura, amazi yo koga n’ibindi, turongera tuba abantu.”
Ndizeye yavuze ko icyakomeje gutuma abaho ari icyizere cy’ejo heza, kuko “bitagenze bityo byaba ari Jenoside igikomeza kuko umugambi w’abayitegura bakayikora ni ukurimbura.”
Yavuze ko kwandika ari uburyo bwo guhashya ingengabitekerezo ya Jenoside no guha agaciro abe bishwe.
Ati “Kwandika rero kuri njye ni uburyo bw’isanamitima, kandi kugira ngo ntsinde ingengabitekerezo yo kumaraho abanjye, kuko bifuzaga ko amazina yabo asigara mu bitabo by’amateka kuko nta n’umwe wari kuzarokoka ngo avuge inkuru ye.”
Yashishikarije abandi barokotse Jenoside kwandika amateka babayemo kugira ngo atazasibangana.
CHENO yashyizeho amarushanwa y’indirimbo n’imivugo bisingiza Intwari z’Igihugu.
CHENO mu itangazo yashyize hanze ku wa 11 Mutarama, yakanguriye Abanyarwanda babizi kandi babifitiye ubushobozi gukora imivugo n’indirimbo bisingiza Intwari z’igihugu, bikanakangurira abiganjemo urubyiruko kwimakaza umuco w’ubutwari.
Imyaka icumi y’igihirahiro kuri Sudani y’Epfo, Perezida Kiir ’arananiwe’.
Icyizere cyari cyose kuri Aquil De Chut Deng n’abandi bagore bagenzi be babyinaga intsinzi mu mihanda ya Juba, bishimira ko noneho bagiye kubyara bagaheka, bagatunga bagatunganirwa.
Ntibyateye kabiri, icyizere cyaraje amasinde inzozi batifuzaga kurota ziba impamo. Intambara zatangiye mu 2013 kugeza n’ubu zanze kurangira kugeza ubwo na Perezida Salva Kiir avuga ko ananiwe.
Mu 2013, Perezida Salva Kiir wari umaze imyaka ibiri ayoboye icyo gihugu gishya ku ikarita y’Isi, yashwanye na Riek Machar wari Visi Perezida, Kiir ashinja mugenzi we gushaka kumuhirika ku butegetsi.
Salva Kiir aturuka mu bwoko bw’aba-Dinka naho Machar agaturuka mu bwoko bw’aba-Nuer. Imirwano yahereye mu barinda Perezida, abo mu moko yombi batangira gushwana kugeza ubwo bigeze no mu baturage, imirwano ifata indi ntera.
Kuri uyu wa Gatanu tariki 9 Nyakanga 2021, abanya-Sudani y’Epfo basaga ibihumbi 400 bamaze kugwa muri iyo ntambara mu gihe abasaga miliyoni 4.5 bavuye mu byabo.
Ni igihugu gikennye ariko gikungahaye kuri peteroli ari na yo ivamo 90 % by’amafaranga igihugu cyinjiza, nubwo Perezida Kiir aherutse kubwira Citizen TV yo muri Kenya ko Peteroli bafite ‘yababereye umuvumo’ aho kuba isoko y’ubukire.
Kubera ko ariko gace kari gakungahaye kuri peteroli n’andi mabuye y’agaciro, Sudani y’Epfo yabonye ubwigenge ifite bimwe mu bikorwa remezo byiza, nyamara Croix Rouge ivuga ko nibura mu bitaro n’amavuriro Sudani y’Epfo yari ifite mbere y’ubwigenge, ibisigaye bikora ari 40 %.
Ishami ry’Umuryango w‘Abibumbye ryita ku bana (UNICEF) rivuga ko nibura miliyoni 4.5 z’abana muri Sudani y’Epfo bakeneye ubufasha ngo bave mu mirire mibi.
Umubare w’abaturage bakeneye inkunga muri Sudani y’Epfo ugeze kuri miliyoni 8.5 muri miliyoni zisaga 10 zituye icyo gihugu.
Kubera imvururu, imyaka icumi ishize igihugu nta bushobozi kiragira bwo gutegura amatora, ataha akaba ateganyijwe mu 2023 ariko icyizere cy’uko azaba ni gike hashingiwe ku bibazo by’intambara, inzara n’imvururu za politiki zicyugarije igihugu.
Igitutu cy’amahanga, cyatumye abayobozi bombi bemera gusangira ubutegetsi, mu 2018 Machar yongera kugaruka mu gihugu nka Visi Perezida wa mbere, mu ba Visi Perezida batanu igihugu gifite. Muri Gashyantare 2020 Kiir yashyizeho Guverinoma y’Ubumwe ariko ntabwo yabujije ko ubwicanyi bushingiye ku moko hirya no hino mu gihugu bukomeza.
Isabukuru y’imyaka icumi yakabaye ibirori bidasazwe ku gihugu cyabonye ubwigenge kimaze imyaka 30 kibuharanira, nyamara Perezida Salva Kiir yategetse ko nta birori bidasanzwe biba kuko ntacyo kwishimira gihari.
Aherutse kugira ati “Ibihano Sudani y’Epfo yafatiwe byaradukenesheje nubwo mu bisanzwe dukize. Ibihano byose baduhaye, ntabwo byatumye tuzamuka mu buryo twifuzagamo. Niyo mpamvu tudashobora kwizihiza imyaka 10 ishize nk’uko abantu babyifuzaga. Abantu barashonje, ubushobozi dufite ntabwo twabushyira mu birori, byarakaza abaturage bacu.”
Ubwo Sudani yemezaga ko ibonye ubwigenge, Akanama k’umutekano ka Loni katoye kemeza ko ingabo za Loni zishinzwe kubungabunga amahoro zigomba kujya mu gihugu gishya gusubiza ibintu ku murongo.
Izo ngabo zigerageza gushyira ibintu mu buryo ariko ntabwo bibuza imvururu gukomeza.
Umuyobozi w’ingabo za Loni muri icyo gihugu , Nicholas Haysom kuri uyu munsi Sudani y’Epfo imaze imyaka icumi yigenga yagize ati “Turasaba abanyapolitiki kubyaza umusaruro aya mahirwe kugira ngo inzozi abaturage bari bafite mu myaka icumi ishize, zibe impamo. Baharanire amahoro arambye n’iterambere.”
Umuryango Mpuzamahanga na Kiir bararebana ay’ingwe
Nubwo amatora yitezwe mu 2023 ngo hatorwe undi uzasimbura Salva Kiir, benshi ntibizera ko ayo matora azaba. Hari ababona ko kugira ngo Sudani y’Epfo igire amahoro, bizasaba ko Kiir ava ku butegetsi akajyana na Riek Machar.
Ibyo byifuzo ababifite babisangiye na Loni dore ko Raporo yatanzwe muri Mata 2021 y’inzobere za Loni kuri Sudani y’Epfo, yavuze ko “Kiir na Machar bahindutse ikibazo kuri demokarasi, iterambere ry’ubukungu n’imibereho myiza muri Sudani y’Epfo.”
Iryo tsinda ry’impuguke ryakomeje rivuga ko abo bayobozi bombi bakwiriye kuvaho “kugira ngo igihugu kibone undi murongo mushya wa politiki hanakumirwe izindi mvururu.”
Nubwo Loni isanga Kiir ari we kibazo muri Sudani y’Epfo, nyir’ubwite we asanga Umuryango mpuzamahanga ari wo utuma igihugu kidatera imbere.
Mu kiganiro aherutse kugirana n’umunyamakuru wa Citizen TV Kenya, Jeff Mwaura Koinange, Perezida Kiir yagize ati “Ndananiwe, ariko ntabwo nanijwe n’abaturage, nanijwe n’umuryango mpuzamahanga. Niyo mpamvu mfite ba Visi Perezida batanu. Njya kubona nkabona n’umuntu utarigeze arasa na rimwe, baramuzanye ngo ari mu masezerano y’amahoro.”
Umunyamakuru yahise abaza Kiir impamvu bakora ibyo badashaka akabyemera, ati “Nagira nte se? Ndabareka bagakora icyo bashaka.Ubu se iyo ufashe inka ukayijyana mu ibagiro, yatera amahane. Niko bakora, bo icyo bashaka ni ukumvana ku butegetsi.”
Kubera imvururu n’intambara, Loni yafatiye Sudani y’Epfo ibihano birimo iby’ubukungu, kutemererwa kugura intwaro, gufatira imitungo ya bamwe mu bashinjwa uruhare mu mvururu no kubabuza gukorera ingendo mu mahanga.
Ibyo byakomye mu nkokora iterambere ry’icyo gihugu. Bishobora kuba ari nabyo bituma icyo gihugu kitagira igisirikare gikomeye cyabasha guhangana n’imitwe yitwaje intwaro.
Abaturage ntibizeye umutekano utangwa na Leta, ari yo mpamvu imbunda n’izindi ntwaro zinyanyagiye mu baturage zikanifashishwa iyo habaye imvururu zishingiye ku moko cyangwa ibindi.
Perezida Salva Kiir yavuze ko izo ntwaro bigoye kuzimara mu baturage, ngo keretse bahawe ingengo y’imari bakazibagurira.
Ati “ Niba umuntu yaragiye akagurisha inka ze akigurira imbunda ngo yirinde, ntabwo yapfa kuyitanga. Twe twumva ko kugira ngo ibyemejwe mu masezerano bigerweho, bizasaba ko dutekereza uburyo abaturage bamburwa intwaro. Bizakunda ari uko tubahaye amafaranga, tukazigura.”
Hari ababona impamvu ibintu byazambye muri Sudani y’Epfo, ari uko Kiir asa n’uwaguweho n’ubutegetsi, akabufata atiteguye.
The Sudan People’s Liberation Army, umutwe w’ingabo warwaniye ubwigenge bwa Sudani y’Epfo washinzwe mu 1983 na John Garang.
Garang yari afite impamyabumenyi y’ikirenga (Phd) mu bukungu bushingiye ku buhinzi yakuye muri Iowa State University . Yari azi kureshya amahanga kugira ngo yemere impamvu yatumye bafata intwaro, ari nabyo byabagejeje ku bwigenge.
Mu 2005, Garang yasinye amasezerano y’amahoro na Guverinoma ya Sudani ari nayo yabanzirizaga ubwigenge. Yaje kugirwa Visi Perezida wa Guverinoma y’inzibacyuho ya Sudani, hashize iminsi agwa mu mpanuka ya kajugujugu.
Inyeshyamba za Garang zisanze mu ihurizo ryo gushaka umusimbura, bagena Salva Kiir wari umusirikare mukuru umenyereye ibyo kurwana, udafite amashuri menshi n’ubunararibonye muri politiki.
Mu gihe Garang yari azi kureshya amahanga no gutera ibipindi, Kiiir we yaje ari umuntu ucecetse.
Ikinyamakuru Foreign Policy giherutse gutangaza ko hari inama yigeze guhuza Kiir na George W Bush wayoboraga Leta Zunze Ubumwe za Amerika, gusobanura neza ibibazo byabo biramunanira biba ngombwa ko havuga abaminisitiri be.
Bush wakundaga cyane Garang, yabaye nk’utishimira politiki ya Kiir, gusa ibintu byarushijeho kuzamba ku ngoma ya Barrack Obama, ubwo Amerika yamenyaga ko Sudani y’Epfo yaba itera inkunga imitwe y’inyeshyamba irwanya Sudani.
Salva Kiir nubwo avuga ko ananizwa, ntatanga umuti uhamye w’icyakorwa ngo imvururu zihoshe mu gihugu cye. Gusa yizera ko mu myaka icumi iri imbere, Sudani y’Epfo izaba imeze neza.
Ati “Abaturage ba Sudani y’Epfo nibemera ko amahoro aganza, mu myaka icumi iri imbere kizaba ari igihugu kidasanzwe. Nibatongera kurwana, nyuma y’imyaka icumi kizaba ari igihugu.”
Icyakora, Kiir avuga ko hari “Hari abantu bakinyotewe n’amaraso, bashaka kubona abantu bapfa muri Sudani y’Epfo.”
Kuba Minisitiri w’Intebe, uko yahunze n’abamusabye kugambanira igihugu - Ikiganiro na Dr Rwigema Pierre-Célestin.
Ubu afite imyaka 68 y’amavuko. Yabaye Minisitiri w’Intebe muri Guverinoma yari iyobowe na Pasiteri Bizimungu hagati ya 1995 na 2000 mbere yaho yabaye Minisitiri w’Uburezi mu gihe cy’umwaka umwe [1994-1995].
Ni Umudepite uhagarariye u Rwanda mu Nteko Ishinga Amategeko ya Afurika y’Iburasirazuba [EALA].Mbere ya Jenoside yari Umuyoboke wa MDR. Mu 2001, yaje gushinjwa kugira uruhare muri Jenoside, hashize iminsi mike yeguye ku mwanya wa Minisitiri w’Intebe.
Byatumye ahunga ava mu Rwanda ajya muri Leta Zunze Ubumwe za Amerika, ashaka ubuhungiro nk’umunyapoltiki. Muri icyo gihe yarimo akomereza amasomo ya Masters muri Bowling Green State University muri Leta ya Ohio.
Ihunga rye ryavuzweho byinshi ndetse bivugwa ko yageze iyo imahanga akareshywa n’abantu b’ingeri zitandukanye kugira ngo yiyunge ku barwanya FPR Inkotanyi.
Ibi byose ni byo yagarutseho mu kiganiro kirambuye yagiranye na IGIHE.
IGIHE: Waba wibuka uko winjiye muri Politiki n’icyabiteye?
Dr Rwigema: Inkundura y’amashyaka ije, ntabwo nabigiyemo. No muri MRND baje kunsaba kujyamo ndanga, gusa naje kurushwa imbaraga n’uko icyo kintu cyari gikomeye i Gitarama aho nkomoka, barantumira kugira ngo njyemo ndanga, mbanza kubaha icyo nakwita ubufasha, bageze aho bati ’amafaranga ntabwo tuyashaka ni wowe dushaka’.
Mbura uko mbigenza, nemera kujya mu nzego zikomeye z’ishyaka rikomeye iwacu, dutangira tuvuga ko tugiye kurwanya Habyarimana, kandi akomeye ariko twe nta n’imbaraga dufite; nta mbunda twagiraga […]. Ni uko ngiye iwacu muri Kigoma bahita bantora mu nzego, bigeze kuri Perefegitura ngira ngo nabaye uwa gatatu. Ni uko ninjiye muri politiki.
Hari n’abavuga ko wigeze kwigumura kuri Habyarimana; ni ukuri?
Mu 1993, Habyarimana yabonye ko opozisiyo ikomeye, ahitamo kugira ngo abikatemo kabiri, ari na bwo bamwe yabahaga icyo nakwita nk’ubushobozi cyangwa amafaranga, barabagura abandi turanga.
Ndibuka ko muri kongere yabereye i Gitarama, nafashe ijambo mbabwira ko ntashobora kubyemera, ndasohoka, ikindi gipande kinini kirankurikira. Ni uko byacitsemo kabiri, noneho rero abantu batangira guhigana.
Ubwo icyo gihe hari abagiye ku ruhande rw’Inkotanyi...
Hari abashyigikiye Habyarimana abandi tuvuga rumwe n’Inkotanyi, abantu batangira guhigana hagati yabo kuko ibyo twari twaremeranyije nka Demokarasi bamwe basa nk’aho bagambaniye abandi kubera ko ubutegetsi bwabaciyemo kabiri.
Wabaye Minisitiri w’Uburezi wa mbere nyuma ya Jenoside yakorewe Abatutsi; usobanura ute uko izo nshingano zari zimeze?
Kuba Minisitiri w’Uburezi nyuma ya Jenoside yakorewe Abatutsi mu 1994 ni nk’inzozi kuko nanjye iyo nsubije amaso inyuma hari igihe nibaza uko nabikoze ariko narabikoze.
Mu 1994 kukubaza umubare w’abanyeshuri, abarimu bari mu gihugu noneho hagakubiraho n’uko u Rwanda rwarimo rwakira ababyeyi bazanye n’abana babo bavuye muri Kenya bize mu cyongereza, bavuye muri Tanzania bize mu Kiswahili, bavuye muri Uganda bize mu Cyongereza, abavuye muri Repubulika Iharanira Demokarasi ya Congo bize mu Gifaransa abavuye i Burundi bize mu Gifaransa n’abari basanzwe mu Rwanda bize mu Kinyarwanda ntabwo byari byoroshye. Ndakubwiye ni ikizamini kimwe n’ibindi.
Twatangije amashuri muri Nzeri mu 1994, nakoze gahunda nyijyanye no muri guverinoma kugira ngo ize kubyemera byafashe igihe, bumvaga bidashoboka.
Ndabasobanurira hanyuma barambwira bati wabaye woroheje? Ndababwira nti ariko ndakeka ko dukwiye kugerageza kuko ababyeyi n’abana n’iki gihugu gikwiye kongera kugira icyizere cyo kubaho.
Ni bande bari bagushyigikiye icyo gihe mu bari muri Guverinoma?
Perezida wa Repubulika [Perezida Kagame] ari mu banshyigikiye cyane, aravuga ati mumureke agerageze kuko nanjye nari maze kuvuga nti mureke ngerageze nibyanga njyane na byo mushyireho undi.
Ni iki wihutiye gukora?
Natangije amashuri, icyo gihe hari Perefegitura, natangiriye mu Ruhengeri, icyo gihe yayoborwaga n’uwitwaga Kagiraneza Deus, nkora ku buryo tumenya ibigo byashobokaga kugira ngo bitangire, noneho aho tudafite abarimu tugashyiramo n’abanyeshuri barangizaga bashoboraga kwigisha.
Za UNICEF zirahurura, za GIZ mbese imiryango itari iya leta yose n’abanyamakuru baza kureba uburyo ibyo bintu bizahaho. Ibigo bitandatu byose turatangira barigisha, bigenda neza.
Mwakurikijeho he?
Umunsi wa kabiri tubikora i Byumba, hayoborwaga na Colonel Lizinde Théoneste na Musenyeri we ukinariho baradufashije cyane, tubikora kimwe n’uko twabikoze mu Ruhengeri, umunsi wa Gatatu tujya i Kibungo hari umugabo w’umukozi witwa Musoni Protais na Musenyeri Rubwejanga.
Rubwejanga yari n’inshuti yanjye na bo turakorana turabipanga birakora, umunsi wa kane tujya i Gitarama, tubikora uko twabikoze mu ntangiriro.
Ubwo byakirwaga gute hanze aha?
Ku munsi wa Gatanu ari na ho Inama ya Guverinoma yabaga, inkuru yari yasakaye Isi yose, bati ya Guverinoma itaranamara n’amezi abiri yakoze igikorwa cy’indashyikirwa, yatangije amashuri. Noneho ndakomeza, ni uko byagenze.
Nyuma y’umwaka umwe wahise ugirwa Minisitiri w’Intebe...
Ukurikije amasezerano ya Arusha, bavugaga ko Minisitiri w’Intebe azaturuka muri MDR, Twagiramungu yari yanditse muri ayo masezerano, Twagiramungu rero amaze kunanirwa inshingano, arasezera, bagombaga gushaka umuntu umusimbura.
Bashatse umuntu umusimbura rero ntabwo bari gusaba iryo shyaka ngo ribahe umuntu kanaka, byari bikomeye. Ariko barababwiye bati nimuduhe abantu bane, turahitamo umwe. Urumva icyo gihe njye nari Minisitiri kandi mfite n’amanota y’ibikorwa nari maze gukora.
Bivuze rero ko watowe?
Nk’ishyaka twakoze inama ya Biro Politiki, baratora, batora abantu bane, mu bantu bane hatowe uwitwaga Mbonimpa Jean Marie Vianney wari Ambasaderi w’u Rwanda mu Busuwisi; Mfizi Christophe wari Ambasaderi wacu i Paris, nkurikiraho mba uwa gatatu nari Minisitiri w’Uburezi, uwa kane yari Eugène Ndahayo, wari Umuyobozi ushinzwe ibikorwa bya Guverinoma muri Minisiteri y’Itumanaho.
Batanga bane, noneho FPR ihitamo Rwigema ari we njyewe. Ni uko nabaye Minisitiri w’Intebe, hari tariki 29 Kanama 1995.
Ni wowe wahabwaga amahirwe muri bose?
N’amaradiyo yari yamaze gutangaza ko ari njye n’ibyemezo bitarasohoka. Kuko ngira ngo nari Minisitiri w’Uburezi, maze kugira ibikorwa bigaragara, abantu bose ahari ni ko babyifuzaga.
Mu biganiro byo mu Rugwiro ubwo byumvikane ko na ho wari uhari
Mu nama zo mu Urugwiro nari mpari, nazigizemo uruhare rukomeye nari ndi Minisitiri w’Intebe.
Ni iki wazivugaho?
Inama zo mu Urugwiro, ni ikintu gikomeye kandi ni n’ikintu umuntu yashimira FPR kuko yahuje abantu batashoboraga guhura. Abantu bari aba UNAR muri za 1959, abari aba Sous-Chefs, abari muri za RADER mbese ihuza ibintu bitashoboraga guhura.
Ariko twaganiriye ku mateka y’u Rwanda, ibyatanyije abanyarwanda, ibishobora kongera kubahuza n’uburyo abantu bavugisha ukuri.
Ni gute usobanura umusingi wazo ku Rwanda rwa none?
Ni ukuri kw’Imana ni ikintu gikomeye mu bintu byubatse iki gihugu kuko zahujije abantu batashoboraga guhura, barongera baricarana barebana mu maso, bavuga amateka mbere y’umwaduko w’abazungu, igihe cy’Ubukoloni na nyuma ibintu bijya kuba nabi hakaza ubwicanyi cyane cyane Umwami Mutara Rudahigwa bamaze kumuhitanira i Bujumbura.
Ni ikintu gikomeye rero ngira ngo Inama zo mu Urugwiro abantu bari bakwiye kuzazandikaho ibitabo kuko hari abantu bari bahari bakuru, umuntu agize Imana bakinariho, umuntu agahera no ku byo abantu bibuka.
Mu 2001 wahunze igihugu, hari bahaye iki?
Njyewe icyo nari nkeneye ni ukugira ngo mbone ibyangombwa banyakire, kandi ibyo narabikoze. Maze kubigeraho ahasigaye njya mu mirimo yo gutunga umuryango wanjye nditonda, mba Umunyarwanda. Nk’Umunyarwanda ukunda igihugu cye.
Kandi abantu baranshatse kugira ngo banshyire muri ibyo bintu, mbese nanjye ngambanire igihugu, njye muri iyo mitwe ya politiki ndabihunga ndanabyanga.
Ubwo bagusabaga kubangamira igihugu mu buhe buryo?
Hari n’abanzaniye amafaranga ngo nandike ibitabo byo gusebya igihugu cyanjye, ndababwira nti ayo mafaranga ndayakeneye ariko ntabwo nabikora.
Nti nta kintu nasebya u Rwanda ntagizemo uruhare, urumva rero ni ukuvuga ngo ndasebya igihugu nayoboye, nabayemo Minisitiri w’Intebe, ni ukuvuga se ko ibyo ntakoze njyewe ari ibihe?
Waje kugaruka mu Rwanda ute? Bivugwa ko wabisabye Perezida Kagame… niko biri?
Nanjye ubwanjye n’umutimanama wanjye numvaga ko ngomba gutaha, aho mbisabiye na we rwose abyakirana umutima mwiza.
Ibyo nabyita ubutwari bukomeye kuko aho kugira ngo ube warabaye Minisitiri w’Intebe utahe urwana wataha wubaka. Uko gukunda igihugu ni byo byanyoboye.
Ariko ubu, umurongo u Rwanda rwahawe kubera ubuyobozi bwiza, imiyoborere myiza n’ibikorwa rumaze kugeraho, ni nde se utakwishimira kuza ahubwo kuba mu Rwanda?
Njye ndi Umudepite muri East African Community iyo tuvuganye na bagenzi bacu b’Abadepite baba abo muri Kenya, Tanzania n’Abagande, iyo bageze hano mu Rwanda barareba bakumirwa.
Baravuga bati ni agahugu k’i Burayi bateruye baraza bagashyira muri Afurika. Ubwo se iryo shema urumva utaryishimira? Kandi rero nta muntu n’umwe ukunda iki gihugu, ukunda u Rwanda wakumva ko aho rugeze yakumva ko rukwiye gusubira inyuma. Ntabwo bishoboka, nta wabyemera kuko twe twishimira kuba Abanyarwanda.
Kubera uko u Rwanda, ruteye, ruyobowe, ibyo rumaze kugeraho, ubuyobozi rufite, wumva utakwishimira ko […] utanatekereza ko rukwiye gusubira inyuma.
Uyu munsi u Rwanda wifuza ni urumeze rute?
U Rwanda nifuza ni uru Rwanda ndimo kandi nkumva ko rukwiye gukomeza rugatera imbere kandi urwo nifuza ntabwo ari urwo bazampa, oya, ni urwo nzafatanya n’abandi kubaka. Tukajya inama tukavuga ngo turashaka kugera aha, tukahagera.
Ntabwo ari u Rwanda rw’impanuka, ni u Rwanda tugomba kubaka tukagera aho dushaka. Mu 1994 ndi Minisitiri nta telefone yabagaho, twakoreshaga ibyombo, nta mishahara twahembwaga, twahaga abarimu ibishyimbo, akawunga, umuceri n’ibindi kugira ngo abantu bongere batangire ibikorwa bundi bushya.
Ariko uko turiho ubu n’uko turiho, wabigereranya se n’icyo gihe? Ntabwo rero hari n’uwakwifuza ko byongera gusubira inyuma.
Cyera wajyaga hanze Umunyarwanda bakagufata nk’umwicanyi ariko ubu ugera hanze wavuga ko uri Umunyarwanda bati ba bantu batekereza neza, ba bantu b’abakozi, igihugu kiri ku murongo, gifite isuku,...
Ibyo rero tubikesha ubuyobozi bwiza, tubikesha Intore izirusha intambwe, kuba turi mu Itorero, tugatozwa, tukareba, tukagira ibyo dukunda tukabihitamo kandi tukabigeraho.
Ni nko kugereranya umuriro n’ijuru-Rutaremara na Sheikh Harerimana ku Rwanda rwa 1994 n’urwa 2021
Tariki ya 4 Nyakanga 1994, ifite igisobanuro kinini ku kwibohora kw’Abanyarwanda. Abato kuri ubu babona ibishashagirana, bashobora kwibwira ko ariko byahoze.
Ni ah’inararibonye muri Politiki zabashije kubona u Rwanda rwa mbere ya Jenoside yakorewe Abatutsi, urwo muri Jenoside n’urwa nyuma y’aho ari narwo gusa hafi 60 % by’Abanyarwanda bazi.
Impuguke muri Politiki akaba n’Umuyobozi Mukuru w’Urwego rw’Igihugu Ngishwanama rw’Inararibonye, Tito Rutaremara yavuze ko ubwo urugamba rwo kubohora u Rwanda rwarangiraga uretse kuba abantu bari barishwe, ibindi bintu birimo ibikorwa remezo byari byarasenywe.
Mu kiganiro cyihariye yagiranye na IGIHE, Rutaremara yagize ati “ Ibintu byose byari byarasenyutse, amazu, imihanda barayishwanyuje. Sinzi icyo bayihoraga. Ikindi cyari gitangaje umuntu yajyaga kwibaza ni uko mu mashuri, ari muri za Minisiteri, ari amazu wasangaga inzugi zitariho, intebe zidahari, utubati ntatwo, ukabona amadirishya y’ibyuma ariko wabona ay’ibiti ugasanga nta yariho.”
Yakomeje agira ati “Twaje kugenda tubimenya. Muri icyo gihe cyose birirwaga bajya kwica, babonaga amatungo, inyamanswa, imiceri n’ibindi basahuye n’iki byose bakajya guteka kugira ngo ejo bazasubire ku kazi kabo. Nta kindi rero ibyo bikoresho nibyo batekeshaga.”
Rutaremara yavuze ko na nyuma y’urugamba rwo kubohora igihugu ubwo hashyirwagaho ubuyobozi bushya, hari hasigaye ikibazo cyo kubona aho gukorera kuko Leta yakoze Jenoside yari yarasenye ibintu byose.
Ati “Ni na cyo cyatumye leta itangiye bwa mbere abantu bagiye bajya gushaka udutebe, intebe zose mu mashuri n’ahandi wasangaga barazitwaye barazitekeshaga kugira ngo babone uko bazasubira kwica.”
Yakomeje agira ati “Ni na cyo twibazaga tuti ’ese ko dufashe igihugu mwo kabyara mwe turabigenza gute?’ Dusanga ariko BNR ifunze […] wenda n’amafaranga arimo cyangwa ibindi, izo za banki wenda na BCR yari ifunze ariko izindi zose zari zifunguye byose byari byasamye. Nyuma twaje kumenya impamvu yabyo.”
Ni ukuva mu muriro tujya mu ijuru!
Ubwo urugamba rw’amasasu rwo kubohora igihugu rwari rurangiye, hakurikiyeho urugendo rwo Kwibohora bya nyabyo, rugana ku cyerekezo cyo kugira u Rwanda rutarangwamo ubukene, rurimo ubumwe, rufite ibikorwaremezo byorohereza abaturage kugera ku bukire.
Umwe mu bagize Urwego Ngishwanama rw’Inararibonye, Sheikh Abdul Karim Harerimana, yabwiye IGIHE ko by’umwihariko Ukwibohora kw’Abanyarwanda gusobanuye byinshi ku gihugu muri rusange.
Sheikh Harerimana wanabaye Umujyanama wa Perezida Kagame, avuga ko by’umwihariko tariki ya 4 Nyakanga 1994, ari umunsi usobanuye byinshi ku Banyarwanda kuko ariwo munsi batangiye gukora bashaka iterambere rirambye kandi bizeye ko ntacyo bazaba.
Yavuze ko FPR Inkotanyi ijya gutegura urugamba rwo kubohora u Rwanda, hari impamvu nyamukuru zari zigenderewe zirimo ubumwe bw’abanyarwanda, guca ubuhunzi n’izindi mpamvu zibutera, iterambere ry’abanyarwanda bose n’ibindi byinshi kandi kuri ubu byamaze kugerwaho.
Ati “Ni ibyo kwishimira rero uyu munsi ibyo byose byagezweho, urebye iterambere rirambye Abanyarwanda bamaze kugeraho ukareba ububanyi n’amahanga, imibereho myiza n’ibindi byagezweho kandi n’ibitaragerwaho hari icyizere. Numva rero ivuka rya FPR Inkotanyi ryaraziye igihe.”
Rutaremara we yavuze ko kugereranya u Rwanda rwa mbere ya tariki 4 Nyakanga 1994, n’urw’uyu munsi ari nko kuva mu muriro ujya mu Ijuru.
Ati “Reka nkoreshe imvugo abantu bose bazi, ni nko kuva mu muriro ujya mu Ijuru. Ubu turi mu ijuru, icyo gihe abantu bari mu muriro. Mu buryo ubwo aribwo bwose, urebye uko abantu b’abagome bari bakiri aho, icyo gihe abantu barebaga uko igihugu kimeze cyarashwanyaguritse.”
Yakomeje agira ati “Urumva ko harimo ibibi nk’ibyo mu muriro. Ku rundi ruhande ariko hari hari icyizere cy’uko wenda ubwo FPR Inkotanyi yari itsinze, ibintu bigiye kujya mu buryo ariko ubundi cyari nko kuva mu cyubo ujya ahantu heza. Ni nko gufata ikimoteri cya Nduba, ukagereranya na Kigali Convention Centre. Ni ibintu bidashobora guhura.”
Yavuze ko uyu munsi u Rwanda rumeze neza ariko urugamba rwo kwibohora rutarangiye kuko hagezeweho urw’iterambere kandi na rwo rukomeye cyane.
Ati “Icya mbere Kwibohora ni inzira ndende kuko iyo utangiye kwibohora uba ugomba kubohora igihugu cyawe muri byose, iyo nzira iba ifite igice cyayo nk’icyo gushaka ibitekerezo, icyo kurwana intambara, gukuraho igitugu. Rero iyo wakuyeho igitugu ari na cyo cyabohaga abantu, uba ufite ububasha bwo gutangira kubohora abantu za ngoyi babashyiragaho.”
Yakomeje agira ati “Hari ikindi gice rero cyo gusana no kongera kubaka igihugu bundi bushya, kubaka inzego ndetse noneho muri rusange hari ahantu tugeze aho umuntu aba afite ibimutunga, aba yumva umwana we yakwiga, umwana we yakwivuza, akaba yabika udufaranga n’ibindi. Ubu rero twinjiye mu cyerekezo cya 2050, cyo kubaka ubukungu bwacu ngo bugere ku kigero nk’ikibihugu byateye imbere.”
Kurangara k’urubyiruko byaba ari icyaha gikomeye cyane
Abateguye urugamba rwo kubohora igihugu bari bato ndetse n’uwari uruyoboye Paul Kagame, ubwo rwarangiraga ku wa 4 Nyakanga 1994, yari afite imyaka 36 gusa. Ni ibintu inararibonye muri politiki zisanga bikwiye kuba umukoro ukomeye ku bakiri bato b’uyu munsi.
Sheikh Harerimana avuga ko urubyiruko rw’uyu munsi rukwiye kumenya ko arirwo rufite inshingano zo kubaka igihugu ku buryo kurangara byaba ari ukwikorera icyaha gikomeye.
Ati “Abakiri bato ni ukubakangurira ko ibyubatswe bitagomba gusenywa barebera kandi aho amatafari ageze ababyeyi babo bubaka na bo bafite inshingano zo kongeraho andi matafari, igihugu kirubakwa kandi kizubakwa na bose.”
Yakomeje agira ati “Icyo gihe rero urubyiruko nirurangara rukagira ngo u Rwanda ni uku rwari rumeze, byaba ari icyaha gikomeye barimo kwikorera kandi bakorera n’abazabakomokaho. Bakomeze rero bakore kandi babitoze n’abazabakomokaho.”
Rutaremara we yagize ati “Abenshi muri twe ntabwo tuzaba tukiriho muri icyo cyerekezo 2050, hari urubyiruko nirwo ruzaba ruhari. Turabasaba ko babimenya bakabiharanira kuko bafite igihugu cyiza, bariga neza, bigishwa kuyobora n’andi mahirwe ya ngombwa atuma babaho neza.”
Yakomeje agira ati “Uretse no kugira ibyo byose, banashyirwa mu buyobozi guhera hasi, ntabwo babigisha ubuyobozi ahubwo babushyirwamo guhera hasi ku Isibo kugera mu Nteko no muri Guverinoma. Urumva ko rurimo rwiga kuyobora kandi nirwo ruzaba ruyobora mu minsi iri imbere. Bafite imbaraga, bafite leta ibakunda, yabakinguriye amarembo, urumva ko izo mbaraga zabo nizo zizatugeza hariya.”
Kwizihiza Kwibohora ku nshuro ya 27 bisanze u Rwanda rwarateye imbere mu nzego zose nk’ubukungu, imibereho myiza, ibikorwa remezo n’ibindi.
Perezida Kagame yakiriye intumwa yihariye ya Perezida wa Mali.
Perezida Kagame yakiriye Minisitiri Amb Abdoulaye kuri iki Cyumweru Tarik 4 Nyakanga 2021, bagirana ibiganiro ndetse anamugezaho ubutumwa bwa mugenzi we wa Mali, Colonel Assimi Goïta.
Ibiro by’Umukuru w’Igihugu, Village Urugwiro byatangaje ko “Perezida Kagame yakiriye Amb Abdoulaye, uri mu Rwanda nk’Intumwa yihariye yazanye ubutumwa bwa Col Assimi, Perezida w’inzibacyuho muri Mali.”
Muri Gicurasi uyu mwaka nibwo Colonel Assimi Goita yagiye ku butegetsi ahiritse Perezida w’inzibacyuho Bah Ndaw
Mu kiganiro Perezida Kagame yagiranye na TV5 Monde muri uko kwezi, yabajijwe icyo avuga kuri iryo hirikwa ry’ubutegetsi. Yavuze ko icyangombwa abantu bagakwiriye kurebaho, ari umutekano w’abaturage n’ububabare bari kunyuramo kubera ibyabaye, mbere yo kwamagana cyangwa kutamagana ihirikwa ry’ubutegetsi.
Ati “Ntabwo ntekereza ko umuyobozi uwo ari we wese wo muri Afurika cyangwa se undi muturage wo muri Afurika yakwishimira umutekano muke nk’uriya. Abantu bavuga ku ihirikwa ry’ubutegetsi, bakavuga ku bayobozi n’ibindi ariko ikintu gikomeye gikwiriye kuduhangayikisha, ni ububabare abaturage bari kunyuramo kubera ibyo.”
Yakomeje agira ati “Ikibazo cyo kumenya byimbitse ngo ni ibiki byabaye, ni nde wabikoze? Ibyo abantu babivugaho ariko igikomeye ubu ni umutekano muke n’ububabare bw’abaturage, ni bariya bantu batabona neza ejo hazaza. Ni byiza ko twishyira mu mwanya w’abaturage ba Mali.”
Perezida Kagame yavuze ko ashyigikiye inzira yatangijwe n’Umuryango wa Afurika Yunze Ubumwe yo kumvikanisha impande zitavuga rumwe muri Mali, umutekano n’ituze rusange bikagaruka.
U Rwanda na Mali bifitanye imikoranire mu ngeri zitandukanye aho hari amasezerano byasinyanye ajyanye n’ubwikorezi bukorerwa mu kirere yemerera indege zo muri ibi bihugu byombi gukoresha ibibuga mpuzamahanga byabyo.
Ubutumwa butandukanye amahanga yageneye u Rwanda ku munsi w’Ubwigenge
Minisitiri w’Intebe wa Qatar, Sheikh Tamim Bin Hamad Al Thani, unashinzwe Ububanyi n’Amahanga n’Ubutwererane, bifurije u Rwanda umunsi mwiza w’Ubwigenge ndetse banashimira Perezida Paul Kagame na Minisitri w’Intebe w’u Rwanda, Ngirente Édouard.
Ni mu butumwa bugira buti “Nyakubahwa Minisitiri w’Intebe wa Qatar akaba na Minisitiri w’Ububanyi n’Amahanga n’Ubutwererane yashimiye Nyakubahwa Minisitiri w’Intebe w’u Rwanda ku munsi igihugu cye cyaboneyeho ubwigenge”
Minisitiri w’Ububanyi n’Amahanga wa Maldives, Abdulla Shahid na we yifurije umunsi mwiza w’Ubwigenge mugenzi we w’u Rwanda, Minisitiri Vincent Biruta n’Abanyarwanda muri muri rusange, anashimangira ko bazakomeza kubaka umubano mwiza hagati y’ibihugu byombi.
Ati “Ndashimira Minisitiri w’Ububanyi n’Amahanga, Vincent Biruta n’abaturage b’u Rwanda kuri uyu munsi mwiza bizihiza Ubwigenge. Twizeye ko tuzakomeza gushimangira umubano mwiza hagati ya Maldives n’u Rwanda.”
Minisiteri y’Ububanyi n’Amahanga ya Ukraine na yo yanyujije ubutumwa bushimira u Rwanda ku munsi warwo w’Ubwigenge ku rubuga rwa Twitter.
Yagize iti “Turashimira cyane abaturage b’inshuti zacu b’u Rwanda na bagenzi bacu bo muri Minisiteri y’Ubabanyi n’Amahanga kuri uyu munsi bizihizaho Umunsi w’Ubwigenge. Turabifuriza amahoro, umutekano ndetse n’ubukire! Twizeye ko tuzakomeza kubaka umubano mwiza hagati y’ibihugu byacu ku nyungu z’abaturage bacu.”
Malaysia na yo yoherereje u Rwanda ubutumwa bwo kurwifuriza isabukuru nziza ku munsi w’Ubwigenge, ibinyujijie muri Minisiteri yayo y’Ububanyi n’amahanga yitwa Wisma Putra.
Bagize bati “Wisma Putra irashimira cyane Repubulika y’u Rwanda kuri uyu munsi mwiza yizihizaho imyaka 59 imaze ibonye Ubwigenge. Malaysia n’u Rwanda byubatse umubano wabyo mu 2005, Ambasade ya Malaysia muri Kenya ni yo ifite izo nshingano [zo gukurikirana umubano w’ibihugu byombi.]”
Minisiteri y’Ububanyi n’Amahanga y’Ubwami bwa Bahrain yagize iti “Turashimira Repubulika y’u Rwanda kuri uyu munsi yizihizaho ubwigenge.”
Ni mu gihe Ambasade ya Finland muri Tanzania ariko inahagarariye iki gihugu mu Rwanda yaruhaye ubutumwa bugira buti “Embasade ya Finland muri Dar es Salaam irifuriza u Rwanda Isabukuru Nziza y’imyaka 59 rumaze rubonye ubwigenge.”
Ishami ry’Umuryango w’Abibumbye rikorera muri Lithuania na ryo ryifurije u Rwanda ibyiza. Riti “Turifuriza abaturage ba Repubulika y’u Rwanda umunsi mwiza, ubwo bishimira umunsi babonyeho ubwigenge. Turifuriza u Rwanda rwose umunsi mwiza w’Ubwigenge.”
Ku rundi ruhande Umuryango w’Ibihugu bya Afurika y’Iburasirazuba, EAC wagize uti “Turifuriza guverinoma n’abaturage b’u Rwanda umunsi mwiza bizihizaho imyaka 59 bamaze babonye ubwigenge. Umunsi Mwiza w’Ubwigenge Rwanda!”
U Rwanda rwizihije umunsi w’Ubwigenge hamwe n’igihugu cy’u Burundi ndetse na Somalia, aho ibi bihugu byose byavuye mu maboko y’Abakoloni ku itariki ya 01 Nyakanga 1962.
Iby’ingenzi byagize u Bushinwa igihangange burangajwe imbere n’Ishyaka CPC rimaze imyaka 100 (Amafoto).
Muri make, ubukungu bw’u Bushinwa icyo gihe bwanganaga n’ubwa Hong Kong kuri ubu, imwe mu duce tugengwa n’u Bushinwa. Ni agace gafite umusaruro mbumbe wa miliyari z’amadolari zisaga gato 360.
Nubwo Isi yugarijwe na Covid-19, ibirori mu Bushinwa birarimbanyije bishimira imyaka 100 ishize ishyaka rya rubanda, The Communist Party of China (CPC), rishinzwe ari na ryo ryagize uruhare mu kuzana izo mpinduka zose zituma u Bushinwa buri ku mwanya wa kabiri mu bihugu bikize cyane ku Isi, nta muturage wabwo n’umwe ukibarizwa munsi y’umurongo w’ubukene.
Ishyaka CPC ryashinzwe muri Nyakanga 1921, rishingwa n’abantu 13 bari baje bahagarariye abandi 50 mu gihugu hose, bafite intego yo gutangiza impinduramatwara n’urugamba byamaze imyaka 28 bigasiga bihiritse ubutegetsi bw’igitugu bw’Aba-Kuomintang (KMT).
Rya shyaka ryatangijwe n’abantu 50, ubu ni ryo rinini ku Isi rifite abayoboke benshi basaga miliyoni 95, rifite agahigo ko gutangiza ingamba zatumye mu myaka 30 ishize, abantu basaga miliyoni 700 baravuye mu bukene bukabije.
Ni ishyaka ryaje rishyize imbere abaturage nk’uko biri mu mazina yaryo, bikanagaragarira mu mazina igihugu cyahawe rimaze kujya ku butegetsi mu 1949, Repubulika ya Rubanda y’u Bushinwa (People’s Republic of China).
U Bushinwa bushya bwisanze mu gihe kibi, Isi iri mu bibazo byasizwe n’Intambara ya Kabiri y’Isi yose. Cyari igihugu kikishakisha, hafi kimwe cya kabiri cy’abagituye bari mu bukene bukabije, ibikorwa remezo ari iyanga n’ibindi.
Isi yakurikiwe n’ibihe bibi by’Intambara y’Ubutita, u Bushinwa bufatwa mu murongo w’Aba-Communistes bari bahanganye n’Aba-Capitalistes bo mu Burengerazuba bw’Isi. Kubera ingufu Abanya-Burayi n’Abanyamerika bari bafite, u Bushinwa ntibwagize ababureba neza benshi, ibihugu byinshi byakoranaga na bwo byikandagira.
Nta mukene rwimbi usigaye mu Bushinwa
Mu gihe byinshi mu bihugu ku Isi bigowe no kugera kuri imwe mu nkingi z’umuryango w’abibumbye zigamije iterambere rirambye (SDGs), yo kuba ubukene bukabije bwaranduwe mu 2030, u Bushinwa bwo bwabigezeho mbere y’imyaka icumi.
Mu mpera za 2020, u Bushinwa bwakoze ibyo benshi basanga bidasanzwe ubwo bwaranduraga burundu ubukene bukabije mu baturage babwo. Miliyoni zisaga 98 z’abaturage bavuye mu bukene bukabije mu myaka icumi gusa, ubaze neza ni nk’abatuye Repubulika Iharanira Demokarasi ya Congo bose, cyangwa se inshuro icyenda abatuye u Rwanda.
Mu mwaka wa 1990, 61% by’abaturage b’u Bushinwa babaga munsi y’umurongo w’ubukene. Byageze mu 2002 ubukene mu Bushinwa bugeze kuri 33 %. Mu mwaka wa 2015, abaturage 4 % mu Bushinwa ni bo bari basigaye mu bukene.
Mu myaka itarenze 30 gusa, miliyoni 700 z’abatuye u Bushinwa zakuwe mu bukene. Ni ibintu bitigeze biba ahandi ku Isi kandi byose byakozwe ku ngamba zagiye zifatirwa mu buyobozi bw’Ishyaka CPC nka moteri ya Guverinoma y’u Bushinwa.
Uku gutera imbere gukomeye k’u Bushinwa kwatewe n’ingamba Leta yashyizeho zigamije kuzamura abatuye mu bice by’icyaro byari byiganjemo ubukene bukabije. Abaturage benshi bimuwe mu bice bari batuyemo bashyirwa mu midugudu igezweho ibonekamo amahirwe y’imirimo n’ubuzima bwiza.
Ubukungu bwazamukanye n’imibereho myiza
Umushinwa wo mu 1949, iyo yuzuzaga imyaka 35 byabaga bidasanzwe, muri make yabaga ari umurame. Byaterwaga n’impamvu zitandukanye zirimo ubukene, intambara za hato na hato zahoraga muri icyo gihugu n’ibindi. Kuri ubu icyizere cyo kubaho ku Mushinwa kiri ku myaka 77.
Ubwo bwiyongere bw’icyizere cyo kubaho bwaturutse ku ngamba zirimo kongera ishoramari, ibikorwa remezo n’ibindi.
Kuri ubu, abantu batuye mu mijyi yo mu Bushinwa bafite akazi bavuye kuri miliyoni 15 bari bariho mu 1949, ubu bageze kuri miliyoni zisaga 435. Iki gihugu mu 1949 cyari gifite imijyi myiza 132 ariko ubu igeze kuri 670. Uburezi ni imwe mu nkingi yatejwe imbere cyane muri icyo gihugu gituwe na miliyari 1.4. Imibare igaragaza ko 99.95 by’abana bageze igihe cyo kwiga amashuri abanza bayiga nta nkomyi, mu gihe 48 % by’abagomba kuba biga Kaminuza bayiga.
Umusaruro mbumbe w’u Bushinwa ubu ugeze kuri miliyari ibihumbi 14.3 z’amadolari, uvuye kuri miliyari $360 mu 1990. Ni ubwa kabiri kuri Leta Zunze Ubumwe za Amerika zifite umusaruro mbumbe wa miliyari ibihumbi 21 z’amadolari.
Ubukungu bw’iki gihugu bwarushijeho gutumbagira mu 2001 ubwo u Bushinwa bwinjiraga mu Muryango Mpuzamhanga w’Ubucuruzi (World Trade Oraganisation). Kwinjiramo byabuhaye amahirwe yo gukomorerwa kw’ibicuruzwa byabwo mu ruhando mpuzamahanga, gukwirakwira kw’ishoramari ryabwo mu mahanga n’ibindi.
Agaciro k’ibyo u Bushinwa bwoherezaga n’ibyo bwavanaga mu mahanga mu 1950 kabarirwaga miliyari 1.13 z’amadolari, nyamara mu 2018 byari bigeze kuri miliyari 4600 z’amadolari.
Igihugu cya mbere gifite imihanda myinshi ya gari ya moshi igezweho
Mu gihe urujya n’uruza rw’abantu rudashoboka ngo ubucuruzi busagambe, nta gihugu cyarota iterambere. Imihanda myiza ni imwe muri moteri y’iterambere ryihuse, ni yo mpamvu ahanyujijwe kaburimbo mu bihugu byacu bya Afurika, agaciro k’ikibanza kiwegereye kazamuka bitajenjetse, ubucuruzi bunini n’ubuciriritse bikahaza.
Guhera mu kinyejana cya 21, u Bushinwa bwashyize imbaraga mu kuvana mu bwigunge ibice byabwo bitandukanye, bwubaka imihanda igezweho ya gari ya moshi zihuta (high-speed railway).
Mu mwaka wa 2000, nta muhanda wa gari ya moshi yihuta (high-speed railway) n’umwe u Bushinwa bwagiraga. Gari ya moshi zahakoraga inyinshi zari iza kera zishaje zimwe zicumba umwotsi, zangiza ibidukikje ku buryo washoboraga kuva mu ntara imwe ujya mu yindi, bikagutwara iminsi n’iminsi.
Inkuru yarahindutse, ubu u Bushinwa ni cyo gihugu cya mbere ku Isi gifite imihanda myinshi ya gari ya moshi zihuta. Iyo mihanda ibarirwa ibilometero nibura 37.900. Kimwe cya kabiri cy’iyi mihanda cyubatswe mu myaka itanu ishize.
Icyerekezo cy’u Bushinwa ni ukuba bwubatse nibura ibilometero 70.000 bitarenze umwaka wa 2035. Myinshi muri iyo mihanda gari ya moshi zikoresha umuvudulo wa kilometero 350 ku isaha. Mu mwaka wa 2020, ibice 75 % by’imijyi yo mu Bushinwa byari byaragejejwemo imihanda ya gari ya moshi yihuta.
U Bushinwa ni cyo gihugu cyonyine ku Isi cyabashije kugera ku iterambere rihambaye mu bijyanye na gari yamoshi zihuta kuko nk’u Bwongereza bufite kilometero 107 gusa mu gihe nka Leta Zunze Ubumwe za Amerika zifatwa nk’igihugu cya mbere gikize ku Isi, gifite umuhanda umwe wa gari ya moshi yihuta kandi nawo izinyuramo zigendera ku muvuduko wa kilometero 240 ku isaha, bivuze ko gariyamoshi zo mu Bushinwa ziri imbere ho ibilometero 100 kandi ari na nyinshi birenze.
Muri uku kwezi, u Bushinwa bwashyize hanze ubwoko bushya bwa gari ya moshi yihuta (bullet train) ikoresha amashanyarazi gusa. Ni ukuvuga ko ntaho ihuriye na zimwe za kera zakoreshaga amakara, izikoresha ibikomoka kuri peteroli n’ibindi byangiza ibidukukije. Ni cyo gihugu cya mbere ku isi cyabashije kubigeraho.
Iyo gari ya moshi nshya y’amashanyarazi ishobora kugendera ku muvuduko wa kilometero 160 ku isaha. Ni ukuvuga ko ihagurutse i Kigali saa Mbili za mu gitondo, saa Mbili n’iminota 50 yaba yageze i Rubavu mu ntera y’ibilometero 148.
Igisirikare kiyingayinga icya Amerika
Iterambere ryose rituruka ku mutekano, ni yo mpamvu u Bushinwa bwashyize imbaraga nyinshi mu kubaka inzego zabwo z’umutekano by’umwihariko igisirikare cyizwi nk’icya rubanda, People’s Liberation Army (PLA). Ibyo bigaragarira mu ngengo y’imari igisirikare gikoresha yiyongereye mu myaka ishize.
Igisirikare cy’u Bushinwa kandi cyiza mu bya mbere bikoresha ikoranabuhanga cyane cyane imashini zikoresha ubwenge bw’ubukorano (AI), misile zishobora gushwanyaguza ubwato bw’intambara mu gihe gito (anti-ship ballistic missiles) n’ibindi.
Nko kugeza mu 2018, igisirikare cy’u Bushinwa cyazaga ku mwanya wa kabiri mu gukoresha amafaranga menshi ku mwaka kuko cyakoreshaga nibura miliyari 239 z’amadolari, gikurikiye icya Amerika gikoresha miliyari 634 ku mwaka nkuko byatangajwe na Stockholm International Peace Research Institute (SIPRI). Ni inyongera ikomeye kuko mu 1998, Igisirikare cy’u Bushinwa cyakoreshaga ku mwaka ingengo y’imari ya miliyari 38 z’amadolari.
Iki gisirikare kandi cyongereye ubushobozi bwacyo mu bijyanye n’ubwirinzi mu kirere, indege z’intambara kandi zikomeye ndetse na drones z’ikoreshwa mu butasi.
Mu 2015, Ikigo cy’Abanyamerika RAND Corporation cyatangaje ko nibura kimwe cya kabiri cy’indege z’intambara u Bushinwa butunze ari izigezweho.
ki gisirikare bivugwa ko gifite ibisasu bishobora kuraswa bikagera ku bwato bw’intambara bwa Amerika buherereye mu Burengerazuba bw’Inyanja ya Pacifique.
U Bushinwa buri gukora misile zihuta cyane ku kigero gisumba cyane umuvuduko w’ijwi ku buryo byagora umwanzi kubona umwanya wo kwitegura guhangana nabyo mu gihe byaba birashwe. U Burusiya ni bwo bwonyine bwari butunze ubwo bwoko bw’ibisasu buzwi nka Hypersonic Missiles.
Mu myaka yatambutse, igisirikare cy’u Bushinwa cyakoreshaga nyinshi mu ntwaro zakorewe mu Burusiya ariko ubu byarahindutse, inyinshi zikorerwa mu nganda z’imbere mu gihugu. Igisirikare cyateje imbere umubano na Kaminuza zikomeye ku buryo ikorwa ry’intwaro mu Bushinwa rihorana udushya mu ikoranabuhanga.
Raporo ya SIPRI yo mu 2020, ivuga ko u Bushinwa bushobora kuba buri ku mwanya wa kabiri mu gukora intwaro nyinshi ku isi, nyinshi muri izo zikagurishwa mu bihugu biri mu nzira y’Amajyambere.
Mu mwaka wa 2017, Perezida w’u Bushinwa Xi Jinping yatangaje ko igisirikare cy’igihugu cye gifite intego yo kuba ari intangarugero mu mwaka wa 2049.
Ibihugu bikize byarakangaranye
Amagambo make, ibikorwa byinshi ni wo murongo u Bushinwa bufite. Kubera guceceka cyane, akenshi ibihugu bikomeye byisanga icyo gihugu cyageze ku bintu bidasanzwe ku buryo hari impungenge ko bishobora kwisanga byanyuzweho mu nzego zose.
U Bushinwa burajwe ishinga no kurushaho gufungura imiryango binyuze mu bufatanye mpuzamahanga, ahanini mu bihugu bikiri mu nzira y’amajyambere, bigakorwa muri politiki itari iya gikoloni ahubwo ishingiye ku bwubahane
Iki gihugu mu 2013 cyatangije umushinga wo kubaka ibikorwa remezo bihuza imigabane yose y’Isi, umushinga wiswe Belt and Road Initiative.
Muri uyu mushinga, u Bushinwa bwiyemeje gutanga inkunga mu kubaka ibikorwa
remezo birimo imihanda ya gariyamoshi, ibyambu, imirongo migari ya internet, itumanaho, imihanda n’ibindi bituma imigenderanire n’urujya n’uruza byoroha mu batuye isi. Uyu mushinga ureba cyane ibihugu bikiri mu nzira y’amajyambere.
Numara kujya mu bikorwa, uzasiga iki gihugu kiri ku mwanya wa mbere ku Isi mu bukungu byongere n’ijambo ryabwo mu ruhando mpuzamahanga. Biteganyijwe ko uyu mushinga uzahuza kimwe cya kabiri cy’abatuye Isi, byongere amahirwe y’ishoramari n’ubucuruzi. Ibihugu bisaga ijana byamaze gusinyana amasezerano n’u Bushinwa muri uwo mushinga.
Ibihugu birimo iby’i Burayi na Amerika byatangiye kureba ikijisho u Bushinwa kubera uwo mushinga ushobora gusiga nta jambo bigifite mu bukungu no mu buryo bwa politiki. Mu nama iherutse yahuje ibihugu bikize ku Isi (G7), byarwanyije cyane u Bushinwa ndetse bitangiza undi mushinga wo kubaka ibikorwa remezo bihuza isi mu guca intege uw’u Bushinwa.
Mu gihe umuvuduko u Bushinwa buriho mu iterambere waba ukomeje, iki gihugu biteganyijwe ko mu 2030 kizaba ari icya mbere gikize ku Isi n’umutungo wa miliyari ibihumbi 38 z’amadolari. Buzaba bukurikirwa na Leta Zunze Ubumwe za Amerika na miliyari ibihumbi 23 z’amadolari, u Buhinde buri ku mwanya wa gatatu.
Amb. Karega yahawe igihembo cy’ibikorwa by’indashyikirwa.
Iki gihembo yagishyikirijwe kuri uyu wa 1 Nyakanga 2021. Mu mpamvu zatumye iki kigo kimugenera igihembo harimo kuba by’umwihariko yaragaragaje ubushobozi n’ibikorwa by’ingirakamaro haba mu rwego rwa politiki, dipolomasi, ubuyobozi n’ibindi bya kimuntu.
Nk’uko bigaragara kuri iki gihembo mu magambo yanditseho, ikigo Panorama cyasobanuye ko Karega yagize uruhare mu gushimangira umubano muri dipolomasi y’ibihugu byombi, amateka n’ubufatanye bw’abaturage b’ibihugu byombi.
Mu butumwa yanyujije kuri Twitter, Ambasaderi Karega yavuze ko yatunguwe kandi ko yishimiye iki gihembo n’uburyo yazirikanwe n’iki kigo.
Ahawe iki gihembo mu gihe muri Gicurasi uyu mwaka bamwe mu bakoresha imbuga nkoranyambaga n’ibinyamakuru muri RDC bamwibasiye bamushinja ubugizi bwa nabi.
Mu kiganiro yagiranye n’Ikinyamakuru cyitwa Business et Finances cyo muri RDC, Karega yavuze ko byari ibihuha bidafite ishingiro byakwirakwijwe n’abafite inyungu atazi izo ari zo.
Ambasaderi Vincent Karega amaze umwaka urengaho amezi make ahagarariye u Rwanda muri Repubulika Iharanira Demokarasi ya Congo, inshingano nk’izi akaba yarazibayemo no muri Afurika y’Epfo.
RDC ni cyo gihugu yavukiyemo anagikuriramo kuko ababyeyi be bafite inkomoko mu Rwanda ari ho bari batuye akaba yarahavuye afite imyaka 27 agaruka mu Rwanda mu 1995 avuye muri Afurika y’Epfo aho yari atuye nk’umwenegihugu wa Zaïre y’icyo gihe.
Avuga adategwa indimi eshatu zikoreshwa muri Congo zirimo Igifaransa, Igiswahili n’Ilingala naho igi-Tshiluba n’Ikikongo akazivuga mu buryo bworoheje.
Impaka muri Loni ubwo u Rwanda n’u Burundi byangaga kumvira amahanga ngo bibe igihugu kimwe.
Imyaka 59 irashize ibihugu byombi bibonye ubwigenge, bwabanjirijwe n’imyaka ibiri y’inkundura bisaba kuva mu maboko y’u Bubiligi, Umuryango w’Abibumbye ukabanza kubisaba kwihuza kugira ngo bitazawurushya.
Mu 1960 Congo ikimara kubona ubwigenge, nibwo u Burundi n’u Rwanda byari bimaze imyaka ari indagizo Loni yahaye u Bubiligi, byihutishije umushinga wo kwigenga kwabyo. Ni inkundura yari irimbanyije no mu bindi bihugu byinshi bya Afurika nyuma y’imyaka y’ubukoloni.
By’umwihariko mu Rwanda, hari hari ibibazo bikomeye n’imvururu zaterwaga n’amashyaka y’Abahutu yari ashyigikiwe n’u Bubiligi yari amaze iminsi ahiritse ubwami akanirukana umwami mu gihugu, ikibazo Loni yizeho bikarangira ikiburiye umwanzuro.
Kwihutisha uwo mushinga w’ubwigenge ku ruhande rw’u Rwanda, raporo za Loni muri iyo myaka zigaragaza ko byari uburyo bwo gushyira igitutu kuri Loni ngo yemere ubutegetsi bushya bwari buherutse gushyirwaho na Parmehutu ya Grégoire Kayibanda, bityo mu maso y’amahanga u Rwanda rugaragare nka Repubulika, ikibazo cy’ubwami n’Umwami kiburizwemo.
Umwaka wa 1962, ibiganiro bigamije guha ubwigenge u Rwanda n’u Burundi byafashe indi ntera. Inteko rusange ya Loni yateranye tariki 23 Gashyantare 1962 yafashe imyanzuro itandukanye ku kibazo cy’u Rwanda n’u Burundi kugira ngo bibashe kubona ubwigenge.
Loni yatoye ko kugira ngo “ejo hazaza h’u Rwanda harambirije mu kwihuza nk’igihugu kimwe gihuje ubukungu, igisirikare n’ububanyi n’amahanga ariko ntibivaneho ubuzima gatozi bwa buri kimwe nk’u Rwanda n’u Burundi.”
Icyo gihe Umunyamabanga Mukuru wa Loni yasabwe gushyiraho Komisiyo igamije gufasha mu guhuza impande zitavuga rumwe haba mu Rwanda n’u Burundi, gukurikirana iyubahirizwa ry’uburenganzira bwa muntu n’ubwo gutanga ibitekerezo, iyubahirizwa ry’umutekano n’amategeko, gutegura uko ibihugu byagira igisirikare n’inzego zabyo zishinzwe umutekano, gukurikirana itahuka ry’impunzi n’ibindi.
Hasabwe ko iyo Komisiyo itegura mu maguru mashya inama ikabera Addis Abeba u Rwanda n’u Burundi bigahararirwa n’abantu batanu kuri buri ruhande, bakigira hamwe uburyo ibihugu byombi byakwihuza bikavamo kimwe kizahabwa ubwigenge.
Byari bigiye kwihuza na Congo cyangwa Tanganyika
Ibihugu bihuriye mu muryango Commonwealth, ibya Aziya na Afurika byari bishyigikiye ko u Rwanda n’u Burundi biba igihugu kimwe.
Ikibazo gikomeye ibyo bihugu byagaragazaga ku gutandukana k’u Rwanda n’u Burundi, ni uburyo ari ibihugu bikennye, bitagira abakozi b’inzobere, abasirikare n’abapolisi babyo bwite ku buryo gutatanya imbaraga byari kuba ikibazo gikomeye. Amahanga na Loni ngo byari kuyagora kujya abona amafaranga yo guha buri gihugu nk’inkunga.
Ibaruwa Canada yandikiye umunyamabanga wungirije wa Loni ushinzwe ububanyi n’amahanga ku wa 24 Mutarama 1962, ivuga ko kuba nta bukungu buri gihugu cyari gifite buhagije, na byo babibonaga nk’ikibazo ngo buri kimwe kizabashe kwibeshaho. Canada yumvaga ko kuba u Rwanda n’u Burundi byaba igihugu kimwe bizoroshya imikoreshereze y’ingengo y’imari.
Canada yavuze ko iyo muri Congo haba hatarabayeyo imvururu, ngo baba barashyize igitutu ku Rwanda n’u Burundi bikemera kwihuza na yo bikaba igihugu kimwe gifatika. Icyo ntabwo cyari kigishobotse kuko Congo itari ikigaragara nk’iyo kwizerwa kubera imvururu zabaye hicwa Abasirikare b’Ababiligi byanihutishije gahunda yayo yo kubona ubwigenge. IKindi ni uko na Congo ubwayo yari yatangiye gucikamo ibice.
Muri raporo za Loni, ntabwo hagaragazwa neza icyo u Rwanda n’u Burundi byashingiragaho byanga kwihuza, icyakora mu ibaruwa ya Canada, bigaragara ko hari ibindi bihugu byari byatangiye kwegera u Rwanda n’u Burundi ngo bibe igihugu kimwe.
Hari amakuru y’uko Moïse Tshombe warwaniraga ukwigenga kwa Katanga yiyomoye kuri Congo, yaba yaregereye u Rwanda n’u Burundi abyumvisha ko bazihuza bagakora igihugu kimwe gihuje u Rwanda na Katanga n’u Burundi. Ni ubusabe bwashobokaga kuko Katanga yabisabaga ari intara ikungahaye ku mutungo kamere.
Andi makuru yari ay’uko Julius Nyerere yari yatangiye kwegera u Rwanda n’u Burundi abisaba kwihuza na Tanganyika bikaba igihugu kimwe. Tanganyika yari itarihuza na Zanzibar ngo bibyare Tanzania. Canada yavuze ko yabiganiriyeho n’u Bubiligi, bukagaragaza ko icyo cyifuzo cyaba ari cyiza kandi bazagishyigikira.
Byanavugwaga ko ibihugu byombi bishobora kwihuza na Uganda, Tanganyika na Kenya bigakora Leta ihuriweho ya East Africa.
Impamvu ibihugu byinshi bya Afurika byari bishyigikiye ko u Rwanda n’u Burundi biba igihugu kimwe, ni uko mu buso byari ibihugu bito kandi bikennye ku buryo hashobora kujya hahoramo amakimbirane ashingiye ku bukene. Ikindi ntabwo ibihugu bya Afurika byashakaga ko ikomeza gucikagurikamo uduce twinshi.
Bakekaga ko uko gucikamo ibice k’u Rwanda n’u Burundi kwihishwe inyuma n’u Bubuligi bwari bufitanye umubano mwiza na Guverinoma ya Parmehutu yariho mu Rwanda mu gihe ku ruhande rw’u Burundi Guverinoma y’Umwami Mwambutsa IV batacanaga uwaka.
Mu nteko rusange yo ku wa 9 Gashyantare 1962, Minisitiri w’ububanyi n’amahanga w’u Bubiligi yavuze ko bashyigikiye ugutandukana kw’ibihugu byombi. Impamvu yatanze, ni uko ngo imyumvire y’abanyapolitiki mu bihugu byombi yari itandukanye bityo ko kubahatira kumvikana byaba ‘ntaho bitaniye n’ubundi bukoloni bari kwirukana’.
Mu nama ya Commonwealth yabaye tariki 18 Mutarama, abari bahagarariye Australia barwanyije igitekerezo cyo gutandukana k’u Rwanda n’u Burundi, basaba ko habaho uburyo bwo guhuza abayobozi ku mpande zombi bakabyumvikanaho uko byagenda kose.
Uwo munsi u Buhinde bwavuze ko byaba ari ‘ishyano’ kwemera ko habaho uduhugu duto gutyo kandi mbere twari igihugu kimwe.
Nubwo amahanga yakomeje gushyira igitutu ku Rwanda n’u Burundi ngo byemere kuba igihugu kimwe, abari bahagarariye ibihugu byombi ntibigeze babyemera. Mu biganiro byahurije hamwe intumwa z’ibihugu byombi n’iza Komisiyo yari yashyizweho na Loni bikabera Addis Abeba muri Ethiopia, ibihugu byombi byakomeje gutsimbarara gusa bigaragara ko bizemera guhuza za gasutamo n’ibijyanye n’ubukungu.
Ntabwo mu myanzuro y’izo nama za Addis Abeba hagaragara neza icyashingirwagaho u Rwanda n’u Burundi byanga kwihuza, icyakora imiyoborere ya buri kimwe ishobora kuba yarabigizemo uruhare.
U Burundi bwari mu maboko y’abatutsi mu gihe u Rwanda rwari mu maboko y’Abahutu. Byari bigoye ku Bahutu mu Rwanda bari bari ku butegetsi nyuma y’iminsi mike bahiritse ubwami bashinjaga kubaheza ngo bemere kuyoborwa n’Abatutsi bavuye mu Burundi. Ikindi ku Burundi byari bigoye ko Umwami Mwambutsa na Leta ye bemera guhara ubutegetsi ngo babusigire Abahutu bo mu Rwanda.
Kugenda kw’ingabo z’u Bubiligi byabaye ihurizo
Ikindi kibazo cyabaye insobe mu biganiro byaganishije ku bwigenge bw’u Rwanda n’u Burundi, ni ukugenda kw’ingabo z’u Bubiligi zari zishinzwe umutekano mu bihugu byombi.
Umwami w’u Burundi Mwambutsa yashakaga ko ingabo za Loni ziguma mu gihugu cye ariko abo bategekana batabishaka. Byatumye mu biganiro bya Addis Abeba aho u Burundi bwari buhagarariwe na Minisitiri w’Intebe, bwamaganye icyemezo cyo kugumisha ingabo za Loni mu gihugu. U Rwanda rwo rwarifashe cyane, ruvuga ko ruzabyigaho rukareba niba bitaba ngombwa ko zihaguma cyangwa se zikahava.
Impungenge zari zihari, kwari uko ibihugu byombi nta ngabo byari bifite ku buryo ikibazo cy’umutekano cyavuka nyuma yo kugenda kw’Ababiligi, nta bushobozi byari kubona bwo guhangana na cyo.
Ikinyamakuru Le Monde muri Gashyantare 1962 cyatangaje ko ibihugu by’aba-Communistes byashakaga ko ingabo z’u Bubiligi zihita zivanwa mu Rwanda n’u Burundi, ahubwo Loni igashyiraho uburyo bufasha gutoza abasirikare b’ibyo bihugu bazahita bafata inshingano Ababiligi bakihava mbere y’ubwigenge.
Loni yo yatangarije ibyo bihugu ko u Rwanda n’u Burundi nibitemera ko ingabo z’u Bubiligi zihaguma, nta mafaranga izabiha yo kubifasha gutoza no kwita ku mutekano wabyo kuko nta bushobozi ibifitiye.
Byakomeje kuzurungutana kugeza ubwo tariki 27 Kamena 1962, Inteko rusange ya Loni yatoye umwanzuro uvuga ko u Bubiligi bwambuwe inshingano zo kurebera u Rwanda n’u Burundi nk’indagizo bwahawe na Loni, bityo ko ibihugu bihawe ubwigenge buzatangira kubahirizwa tariki 1 Nyakanga uwo mwaka.
Ingabo z’u Bubiligi zahawe kuba zahavuye bitarenze Kanama 1962 kandi Loni igahita yohereza intumwa ziyihagararira mu Rwanda gukurikirana ishyirwa mu bikorwa ry’iyo myanzuro no gufasha ibyo bihugu bishya kwisuganya mu nzego zitandukanye z’iterambere.
Ibihugu byombi hemejwe ko bizakomeza gukorera hamwe ku bijyanye n’ubukungu nka gasutamo n’imicungire y’amafaranga, Banki nkuru ikomeza kuba Banque d’Emission du Rwanda et du Burundi (BERB) yari iherereye i Bujumbura. Tariki ya 1 Mutarama 1964 nibwo ibihugu byombi byatandukanye mu by’ubukungu, buri cyose kigira Banki yacyo na gasutamo.
Umurwa Mukuru w’u Burundi byemejwe ko ukomeza kuba Bujumbura mu gihe u Rwanda rwahisemo Kigali kuko ariho hagaragaraga nko hagati mu gihugu. Kubera ko mu Rwanda nta kibuga cy’indege mpuzamahanga cyahabaga, u Burundi bwemeye ko Abanyarwanda bazakomeza gukoresha ikibuga cy’indege cya Bujumbura kugeza babonye icyabo kiri ku rwego mpuzamahanga.
Minisitiri w’Intebe Dr Ngirente yitabiriye ibirori by’Isabukuru y’Ubwigenge bw’u Burundi.
Abarundi n’inshuti zabo kuri uyu wa 1 Nyakanga 2021, bitabiriye Ibirori ngarukamwaka byo kwizihiza Umunsi Mukuru w’Ubwigenge mu Burundi, bibera ku Gicumbi cy’Intwari Igikomangoma Louis Rwagasore ufatwa nk’intwari yaharaniye Ubwigenge bw’Abarundi.
Tariki ya 1 Nyakanga ni nayo u Rwanda rwaboneyeho ubwigenge, nyuma y’igihe ibihugu byombi bikolonijwe n’u Bubiligi.
Ibiro bya Minisitiri w’Intebe byagize biti “Minisitiri w’Intebe, Dr Ngirente Edouard yageze i Bujumbura guhagararira Perezida Kagame mu birori byo kwizihiza isabukuru y’imyaka 59 y’Ubwigenge bwa Repubulika y’u Burundi.”
Minisitiri w’Intebe Dr Ngirente ubwo yageraga ku Kibuga cy’Indege cyitiriwe Melchior Ndadaye yakiriwe na Visi Perezida w’u Burundi, Prosper Bazombanza.
Bahaye icyubahiro Igikomangoma Louis Rwagasore
Ibirori byo kwizihiza Ubwigenge mu Burundi, byabimburiwe no guha icyubahiro Igikomangoma Louis Rwagasore, aho abanyacyubahiro bayobowe n’Umukuru w’Igihugu, Gen. Évariste Ndayishimiye bashyize indabo ahari imva ye.
Igikomangoma Louis Rwagasore yagizwe Minisitiri w’Intebe mbere gato y’Ubwigenge ariko araswa nyuma y’amezi atandatu n’umucuruzi w’umugereki wari kumwe n’abarundi batatu, kuri hoteli i Bujumbura, ku wa 13 Ukwakira 1961. Ni mbere y’amezi make ngo hatangazwe ubwigenge ku wa 1 Nyakanga 1962.
Rwagasore ni umwe mu ntwari z’Abarundi ndetse yanitiriwe Stade Nkuru y’Igihugu. Afite amashuri n’imihanda yagiye imwitirirwa. Rwagasore yari umuhungu mukuru w’Umwami Mwambutsa IV.
Sarkozy utaranyuzwe no kwirengagizwa na Macron i Kigali babiganiriyeho.
Agahinda ka Nicolas Sarkozy katumye nyuma y’iminsi ine Macron avuye mu Rwanda, amutumira mu biro bya Perezida (Elysée), babiganiraho.
Ikinyamakuru Opinion cyatangaje ko Sarkozy yababajwe n’uburyo atatumiwe ngo aherekeze mugenzi we mu ruzinduko rw’amateka yagiriye i Kigali, akaba ataranakomojweho mu ijambo yahavugiye uwo munsi, ryagaragaje ukwicuza no kwemera uruhare igihugu cye cyagize muri politiki yagejeje kuri Jenoside yakorewe Abatutsi.
Mu baherekeje Macron i Kigali harimo abayobozi batandukanye mu nzego nkuru z’u Bufaransa nka Minisitiri w’Ububanyi n’Amahanga, Jean-Yves Le Drian n’abandi barimo n’abashoramari bashaka gutangira gukorera mu Rwanda.
Harimo kandi abantu bazi amateka y’u Rwanda nka Gen Jean Varret wahoze ari Umuyobozi ukuriye Ibikorwa bya Gisirikare by’u Bufaransa mu Rwanda hagati ya 1990 na 1993.
Kwinuba kwa Sarkozy gufite imizi mu kuba ari we Perezida wa mbere w’u Bufaransa wasuye u Rwanda nyuma ya Jenoside mu 2010, akemera ko igihugu cye cyakoze amakosa.
Nubwo igihu hagati y’u Bufaransa n’u Rwanda cyakomeje nyuma ya Sarkozy kubera politiki, uyu mugabo yakomeje kugaragaza ko yumva u Rwanda n’ingaruka z’ubufasha igihugu cye cyahaye abakoze Jenoside.
Na nyuma yo kuva ku buyobozi yakomeje gusura u Rwanda ndetse tariki 5 Gicurasi 2021 abinyujije muri Le Point, Sarkozy yasabye Macron gusura u Rwanda kandi akahava asabye imbabazi kuko gukomeza gutegereza birambiranye.
Umwe mu ba hafi ba Sarkozy yabwiye Opinion ko ‘yatunguwe cyane n’iyi myitwarire’ ya Macron yo kutamutumira ngo bajyane i Kigali, yanahagera ntagaragaze ko hari mugenzi we wagerageje kubyutsa umubano mbere ye nubwo bitakunze neza.
Macron agihaguruka mu Rwanda, Sarkozy yanze kuripfana atangira kugaragaza akababaro ke. Byatumye tariki 31 Gicurasi Macron amutumira basasa inzobe baraganira. Muri icyo kiganiro, Macron yamubwiye ko imbwirwaruhame yavugiye mu Rwanda yifuzaga ko iba rusange aho kwibanda ku bantu ku giti cyabo, ari nayo mpamvu atamukomojeho.
Bamwe mu ba hafi ba Macron batangaje ko ibiganiro by’abo bombi byagenze neza kandi babyishimiye.
Uruzinduko rwa Emmanuel Macron mu Rwanda rwafunguye amarembo y’imibanire myiza hagati y’ibihugu byombi, nyuma y’imyaka 27 yo kurebana ay’ingwe kuko icyo gihugu kitemeraga uruhare rwacyo muri Jenoside yakorewe Abatutsi.
Kuva yava ku buyobozi, Sarkozy yakomeje gushimangira umubano mwiza n’u Rwanda; by’umwihariko akunda kurangira abashoramari b’Abafaransa ingeri bashoramo imari yabo mu Rwanda.
Ku wa 15 Mutarama 2018, yagiriye uruzinduko mu Rwanda anabonana na Perezida Kagame. Ni urugendo yazanyemo n’Umuyobozi Mukuru w’Ikigo gikora Ubwikorezi bw’ibicuruzwa byambuka imipaka mu ndege, ku butaka no mu mazi, Cyrille Bolloré.
Umusaruro wavuye muri uru ruzinduko, ni uko Vivendi Group, ikigo gishamikiye kuri Bolloré Holdings ya Cyrille Bolloré cyemeye gushora imari ya miliyoni 40 z’amadolari ya Amerika mu bikorwa bitandukanye bizakorerwa muri Kigali Cultural Village i Rebero mu Karere ka Kicukiro.
Hari n’amakuru avuga ko Sarkozy yaba yaragize uruhare mu koroshya ibikorwa byo gusinya amasezerano y’imikoranire hagati y’u Rwanda na PSG.
Bivugwa ko byaba byarashingiye ku mubano afitanye na QSi iyoborwa na Al-Khelaifi ari na we Perezida wa PSG cyane ko uyu wahoze ari Perezida w’u Bufaransa ariwe watumye igurwa ry’iyi kipe ryoroha.
Ibidasanzwe mu byaranze uruzinduko rwa Tshisekedi i Rubavu na Kagame i Goma.
Ku munsi wa nyuma w’iyo nama yabereye muri Kigali Convention Centre ikitabirwa n’abasaga 1800 mu 2019, Tshisekedi yavuze ko ibyo abanyapolitiki bakwigira byose “ibihugu byacu [u Rwanda na Congo] bizahora bituranye”.
Uwabonye cyangwa wumvise u Rwanda na Congo ku bwa Joseph Kabila, biragoye kumwemeza ukuri kw’amashusho amaze iminsi acicikana ku mbuga nkoranyambaga y’abasirikare babiri, uw’u Rwanda na Congo basuhuzanya, bacunze umutekano mu bwubahane nta n’umwe usagariye undi.
Biragoye kumvisha uwo muntu ko Perezida Tshisekedi yasuye u Rwanda kuwa Gatanu, bugacya kuwa Gatandatu Perezida Kagame na we amusura, bakajyana kureba ingaruka zatewe n’iruka rya Nyiragongo ryanashegeshe u Rwanda mu kwezi gushize.
IGIHE yakusanyije bimwe mu bintu bidasanzwe byaranze uruzinduko rw’abakuru b’ibihugu byombi mu mpera z’icyumweru gishize, bishimangira ko Abanyarwanda n’Abanye-Congo ari abavandimwe kurusha uko bamwe babitekereza.
Ubusabane mu bashinzwe kurinda umutekano
Ingabo z’u Rwanda na Congo mu myaka yashize, zahoraga zirebana ay’ingwe cyangwa se bagahura bakozanyaho bya hato na hato ku mupaka, umwe yakwibeshya akarenga ku rubibi rw’igihugu cye, imirwano ikarota.
Itsinda rishinzwe kugenzura imipaka y’u Rwanda na Congo, Expanded Joint Verification Mechanism (EJVM) ryari ryarahagorewe.
Ryahoraga mu mpaka zo guhosha umwuka mubi, ufite inkomoko mu myaka isaga 20 ishize ubwo Ingabo z’u Rwanda zambukaga muri icyo gihugu cya kabiri mu bunini muri Afurika, zigiye gusenya inkambi z’impunzi zari ziri kwisuganya ngo zigaruke guteza umutekano muke, nyuma y’aho benshi basize bagize uruhare muri Jenoside yakorewe Abatutsi.
Kuri ubu uwo mwuka w’intambara ku mpande zombi warashize, ibyo bikagaragazwa n’amashusho ndetse n’amafoto yakwirakwijwe mu mpera z’icyumweru gishize, agaragaza umusirikare w’u Rwanda n’uwa Congo bahagararanye ku burinzi ntawe usagariye mugenzi we.
Hari andi mashusho yakoze benshi ku mutima, y’umusirikare w’u Rwanda n’uwa Congo ku nkengero z’ikiyaga cya Kivu, aho umusirikare w’u Rwanda asanga uwa Congo akamusuhuza (bimwe urubyiruko rwita gutanga chance), bakaganira gato imbere yabo mu mazi hari ubwato bugenda.
Ni ikimenyetso cy’uko umugani wa Tshisekedi, abanyapolitiki b’ibihugu byombi babishatse batahiriza umugozi umwe mu gushaka amahoro, akaba umusingi w’iterambere ry’abaturage b’ibihugu byombi, aho gushora imari mu ntambara ‘isenya itubaka’.
Ntabwo ari kenshi Umukuru w’Igihugu kimwe ashobora gusura ikindi, ngo bucye uwo yasuye amwishyura. Akenshi biterwa n’uko imyiteguro ikomeye ibanziriza uruzinduko rwa Perezida, ifata igihe.
Mu mpera z’icyumweru gishize si ko byagenze, kuko ubwo Perezida Tshisekedi yasozaga uruzinduko rw’umunsi umwe yagiriye mu karere ka Rubavu ku ruhande rw’u Rwanda, Perezida Kagame yazindutse kuwa Gatandatu amusura mu Mujyi wa Goma, banajyana kureba ingaruka zatewe n’Iruka ry’Ikirunga cya Nyiragongo.
Ibi ubwabyo bitanga ubutumwa bukomeye. Icya mbere ni uko kwa kwishishanya hagati y’ibihugu byombi kwashize, aho igihe cyose umuyobozi ashakiye gusura mugenzi we, ashobora kubikora kandi bigakunda.
Ikindi ni icyizere Perezida Kagame afitiye ubuyobozi bwa Congo, ku buryo yemera gusura agace nka Goma kari muri Kivu y’Amajyaruguru, yakunze kuvugwamo umutekano muke uterwa n’imitwe yitwaje intwaro irimo n’igamije guhungabanya u Rwanda.
Ni icyizere kandi n’umusanzu ku ngamba Tshisekedi aherutse gufata zo guhashya iyo mitwe, byanatumye ubuyobozi bwa Kivu y’Amajyepfo n’Amajyaruguru bushyirwa mu maboko y’igisirikare.
Perezida Kagame yavuze Igifaransa
Ntabwo ari kenshi Perezida Kagame yagiye yumvikana mu ruhame avuga Igifaransa, inshuro zose yabikoze byabaga bifite igisobanuro gikomeye, yishimye cyangwa ashaka gutanga ubutumwa bukomeye.
Inshuro yibukwa ni tariki 7 Mata 2014 muri Stade Amahoro, ubwo yagarukaga ku ruhare rw’u Bufaransa muri Jenoside yakorewe Abatutsi mu muhango wo Kwibuka Jenoside ku nshuro ya 20.
Perezida Kagame wavuze ijambo mu gihe umubano w’ibihugu byombi wari ukirimo agatotsi, yavuze ijambo ry’Igifaransa ryabaye ikimenyabose aho yagize ati “les faits sont têtus” [Ibimenyetso birivugira].
Indi nshuro ni mu Ugushyingo 2018 ubwo yari Erevan muri Armenia mu nama ya Francophonie.
Mu muhango wo kwishimira intsinzi ya Mushikiwabo mbere y’uko atangira inshingano ze nk’Umunyamabanga Mukuru wa OIF, Perezida Kagame yahishuye uko ari i Erevan yavuze Igifaransa mu kuranga uyu wahoze ari Minisitiri w’Ububanyi n’Amahanga.
Ati “None se n’icya ‘on est ensemble’ cyananira? Louise ‘a dit qu’on est ensemble’.”
Kuba kuri uyu wa Gatandatu yarongeye avugira Igifaransa i Goma, ururimi ubundi adakunze gukoresha dore ko yigeze kuvuga ko rumugora.
Na Tshisekedi ubwe yaratangaye ubwo Perezida Kagame yavugaga ati “Monsieur le president, vraiment je vous remercie” [Nyakubahwa Perezida, ni ukuri ndabashimira].”
Umwambaro mushya ku basirikare barinda Perezida Kagame
Ingabo zishinzwe kurinda Umukuru w’Igihugu [Republican Guards) nazo zaserukanye umucyo mu ruzundiko Tshisekedi yagiriye mu Rwanda n’urwo Perezida Kagame yagiriye muri Repubulika Iharanira Demokarasi ya Congo.
Ahanini izo ngabo zari zimenyerwe mu ipantalo z’umukara n’ishati zijya gusa n’ubururu bw’ikirere, bakarenzaho gillets z’umukara. Hari ubwo kandi bajyaga bagaragara bambaye amakositimu asanzwe.
Mu cyumweru gishize byari byahindutse. Haba i Rubavu n’i Goma, izi ngabo zagaragaye mu mwambaro mushya. Ni ukuvuga amapantalo y’imikara, imipira y’imikara inyuma barengejeho gillets za kaki.
Ni ubwa mbere bari bagaragaye muri iyo myenda, ijya kumera nk’iy’abarinda Minisitiri w’Intebe wa Israel.
Perezida Kagame yatwaye Tshisekedi mu modoka
Tapi itukura, icyubahiro cya gisirikare n’ibindi ni bimwe bisanzwe bimenyerewe ku mukuru w’igihugu wasuye mugenzi we, icyakora si kenshi Perezida akunze kugaragara ari mu modoka kuri ‘volant’ atwaye mugenzi we.
Mu ruzinduko Tshisekedi yagiriye mu Rwanda kuwa Gatanu, Perezida Kagame yamutwaye mu modoka bagenda baganira ubwo bajyaga gusura ibikorwa remezo byangijwe n’imitingito yakurikiye iruka ry’Ikirunga cya Nyiragongo ryabaye ku wa 22 Gicurasi 2021.
Si kenshi Perezida Kagame akunze kugaragara yitwaye mu modoka cyangwa atwaye mugenzi we wamusuye, icyakora nanone si ubwa mbere. Gusa inshuro nke byabaye hari mu Ukuboza 2016 ubwo umwami wa Maroc, Mohammed VI yasuraga u Rwanda.
Muri Gashyantare 2018 ubwo Perezida Ali Bongo wa Gabon yasuraga u Rwanda, nabwo Perezida Kagame yagaragaye amutwaye mu modoka. Muri Werurwe 2019, Kagame yongeye gutwara mu modoka Uhuru Kenyatta wa Kenya mu ruzinduko rw’umunsi umwe yagiriye mu Rwanda.
Muri Mata uwo mwaka, nabwo Perezida Kagame yatwaye mu modoka Umuyobozi w’Ikirenga wa Qatar, Sheikh Tamim bin Hamad Al-Thani wari wasuye u Rwanda.
Ubufatanye mu gucukura no gutunganya zahabu
Wumvise ibivugwa n’abanyapolitiki batavuga rumwe na Leta ya Congo cyangwa se abandi batifuza ko umubano w’ibihugu byombi wasagamba, watekereza ko gufatanya by’umwihariko mu bijyanye n’iby’amabuye y’agaciro ari sakirirego hagati y’u Rwanda na Congo.
Umuhanda mwiza cyangwa inzu nziza yuzuye i Kigali, uzasanga bavuga ngo ni ‘amabuye ya Congo’. Ni ibintu u Rwanda rwakunze guhakana kenshi nyamara bidasiba kugaragara muri raporo za Loni ku mutekano wo mu Burasirazuba bwa Congo. Icyiza ni uko Leta ya Congo nta na rimwe yo ubwayo irabishinja u Rwanda.
Kubera ayo makuru ahora mu kirere, nta wakekaga ko kuri uyu wa Gatandatu ibihugu byombi bishobora gusinya amasezerano y’ubufatanye mu kwimakaza umucyo mu bucukuzi n’ubucuruzi bwa Zahabu hagamijwe guhashya ubucuruzi bwayo bukorwa n’imitwe yitwaje intwaro ikorera muri RDC.
Ibigo bibiri, Sakima yo muri RDC na Dither SA yo mu Rwanda nibyo bizagenzura urugendo rwose kuva mu gucukura zahabu bizakorwa na Sakima kugeza mu kuyitunganya bizakorwa na Dither SA, hirindwa ko yakomeza kujya mu maboko y’imitwe yitwaje intwaro ikoresha amafaranga yavuye muri ayo mabuye y’agaciro, mu gukomeza guteza umutekano muke.
Uku kurenga ku bivugwa no ku byakabaye bitanya ibihugu byombi ahubwo bigashyira imbere ibibihuza, ni ikimenyetso cy’uko u Rwanda na Congo ari ibihugu ‘bivandimwe’, abaturanyi bahoraho byabishaka bitabishaka.
Dr Vincent Biruta yasabye urubyiruko rwa PSD gutinyuka kwiyamamaza mu matora y’inzego z’ibanze.
Ibi Dr Vincent Biruta yabisabye kuri uyu wa Gatandatu ya 19 Kamena 2021, mu mahugurwa y’iminsi ibiri y’urubyiruko n’abagore bo muri PSD agamije gushishikariza abagore n’urubyiruko kugira uruhare mu bikorwa bya politiki bikorerwa mu mutwe wa politiki n’ibiteza imbere Igihugu muri rusange.
Yagize ati “ Mu gihugu cyacu ubu harategurwa amatora y’inzego z’ibanze, iz’urubyiruko n’izabagore mukaba musabwa kubigiramo uruhare muharanira imigendekere myiza yayo ariko kandi munatinyuka kwiyamamaza ndetse mukanabishishikariza abandi.”
Yavuze ko kwiyamamaza biba bivuga ko umuntu aba yiteguye gutanga umusanzu we mu miyoborere y’Igihugu kandi yiyumvamo ubushobozi n’ubushake bwo gutanga umusanzu we mu kucyubaka.
Dr Biruta yashishikarije kandi abitabiriye inama, kwirinda no kudaha umwanya abakwirakwiza ku mbuga nkoranyambaga amakuru asebya leta y’u Rwanda, apfobya Jenoside yakorewe abatutsi mu 1994 n’andi yose adafite akamaro, ko ahubwo bakwiye guharanira ibiteza imbere igihugu.
Uhagarariye PSD mu Murenge wa Bwisige mu Karere ka Gicumbi, Munyaneza Vianney yabwiye IGIHE ko aya mahugurwa yatumye yiyumvamo ubushobozi n’ubushake bwo kwiyamamaza mu nzego zifata ibyemezo.
Ati “ Mbere urubyiruko twitinyaga kuko tutari twagasobanukiwe uburenganzira bwo kuba urubyiruko twajya mu nzego bwite za Leta zifata ibyemezo ariko aya mahugurwa twahawe agiye gutuma dushishikariza bagenzi bacu batari bagatinyutse gutera iyo ntambwe ijya imbere mu kwiyamamaza muri izo nzego zifata ibyemezo.”
Nibagwire Leonia na we uri mu bahuguwe yavuze ko bagomba kwiyamamaza kugira ngo bagire umusanzu batanga mu kubaka Igihugu.
Ati “ Kudushishikariza kwiyamamaza tujya mu myanya y’ubuyobozi ni kimwe mu bintu nk’abagore n’urubyiruko tugomba kwitabira kuko natwe tugomba gutanga umusanzu mu gihugu cyacu .”
Yongeyeho ko mbere inshuro nyinshi bitinyaga ariko aya mahugurwa yabatinyuye ku buryo babonye ko bashobora kwiyamamaza bagatanga umusanzu wubaka igihugu muri rusange.
Aya mahugurwa yitezweho kongerera abagore n’urubyiruko ubumenyi ku buhanga bwo kwiyamamariza kujya mu myanya y’ubuyobozi bw’umutwe wa politiki n’indi myanya y’ubuyobozi ifatirwamo ibyemezo hagamijwe kugira uruhare rugaragara mu nzego zinyuranye z’ubuyobozi, Gushishikariza abayoboke ba PSD gukomeza gushimangira ihame ry’uburinganire n’ubwuzuzanye, kwishyirahamwe hagamije kwiteza imbere, kwishakamo ibisubizo no kwigira ndetse no kuganira ku mategeko azagenga urugaga rw’urubyiruko n’urw’abagore rushamikiye kuri PSD.
U Rwanda rwamaganye ibyo kuba icyambu cy’amabuye ya magendu acukurwa muri RDC.
Raporo yakozwe kuri Repubulika Iharanira Demokarasi ya Congo mu 2020, igashyikirizwa Perezida w’Akanama k’Umuryango w’Abibumbye gashinzwe Umutekano, yagaragaje ko kimwe mu bibazo bituma umutekano muri icyo gihugu utaboneka, ari imitwe y’iterabwoba n’inyeshyamba zikorera mu Burasirazuba bwa Congo, kandi zose zigatungwa n’amabuye y’agaciro zicuruza mu bihugu by’amahanga.
Bibarwa ko Uburasirazuba bwa Congo bukoreramo imitwe y’inyeshyamba irenga 130, yose ivuga ko ifite impamvu z’intambara imbere muri Congo ndetse no mu bihugu icyenda bihana imbibi na Congo.
Iyi mitwe imaze gutuma nibura abaturage bari hagati ya miliyoni enye n’eshanu bahungira imbere muri Congo, mu gihe abandi benshi bahungiye mu bihugu by’ibituranyi, byose biturutse ku bitero bisaga 100 byagabwe n’imitwe y’iterabwoba mu mwaka ushize.
Raporo yashyikirijwe Akanama k’Umuryango w’Abibumbye gashinzwe Umutekano, igaragaza ko imyinshi muri iyo mitwe ikura amikoro mu bikorwa by’ubucukuzi bw’amabuye y’agaciro, ndetse ikavuga ko amwe muri ayo mabuye anyuzwa mu Rwanda mbere yo kujyanwa ku isoko mpuzamahanga, mu bihugu birimo u Bushinwa, Leta Zunze Ubumwe z’Abarabu na Hong Kong.
Abakoze raporo ahanini bashingira ku byavuzwe n’ababahaye ubuhamya badatangaza amazina, bavuga ko ngo amabuye anyuzwa mu Rwanda kuko ari byo bihendutse, akinjira anyuze mu Kiyaga cya Kivu ndetse no ku mipaka ya Rubavu na Rusizi, avuye muri Kivu ya Ruguru n’iy’Epfo.
Batanze urugero rw’abantu batatu babwiye iri tsinda ryari mu bushakashatsi ko amabuye y’agaciro yabo bayacuruza ku bacuruzi banini bari i Goma, nabo baba bazayambutsa bakayageza mu Rwanda akajyanwa mu ndege.
Iyi raporo kandi ivuga ko mu Ukuboza 2020, sosiyete ya Avanish Sarl ikorera i Bukavu yohereje Sosiyete ya Al-Hallaq Jewellery LLC y’i Dubai ibiro 5 103 bya zahabu binyujijwe mu Rwanda, ndetse na sosiyete yitwa KMC Sarl, nayo ikorera i Bukavu, ngo ikaba yarohereje ibiro 4 795 bya zahabu kuri sosiyete ya Gold Fun Corporation Ltd y’i Hong Kong, kandi nabyo bikanyuzwa mu Rwanda.
U Rwanda rwabihakanye rwivuye inyuma
Nyuma yo kumva ibirego ku Rwanda, iri tsinda ryagerageje kuvugana n’uruhande rwarwo kugira ngo ryumve icyo u Rwanda rubivugaho, rubitera utwatsi.
U Rwanda ni kimwe mu bihugu bike byemeye gusubiza kuri iyo raporo kuko ibindi byinshi byahisemo kwinumira burundu.
Muri iyi raporo harimo ko umwe mu bayobozi b’u Rwanda utarashatse ko amazina ye atangazwa, yagize ati “Nta na rimwe u Rwanda rwabonye amabuye ya magendu afite aho ahuriye na Repubulika Iharanira Demokarasi ya Congo kuva mu Ugushyingo 2020 kugera muri Mata uyu mwaka.”
Ubusanzwe u Rwanda rufite inzego z’umutekano ku mupaka uruhuza na Congo zishinzwe gukurikirana no kurinda ko hari amabuye yaturuka muri icyo gihugu yinjira mu Rwanda.
Mu 2020, u Rwanda rwari rweretse iryo tsinda ry’abashakashatsi ko hari ibiro 155 bya Coltan rwafashe kuwa 23 Mutarama 2020, biturutse muri RDC mu buryo bwa magendu. Izi coltan zari zibitse mu Karere ka Rubavu.
Iri tsinda kandi ryaneretswe andi mabuye menshi yafatiwe hirya no hino mu gihugu kuva muri Kamena 2019. Yarimo ibiro 360 by’ayakekwaga ko ari beryllium, ibiro 293 bya cassiterite, ibiro 250 bya wolfram n’ibindi biro 54 bya coltan.
Ambasade y’u Rwanda mu Muryango w’Abibumbye nayo yahakanye aya makuru y’icuruzwa ry’amabuye mu buryo bwa magendu, ndetse ibwira aba bashakashakatsi ko “RwandAir idafite ibyemezo by’uko ariyo yatwaye ayo mabuye ya magendu”.
Si ubwa mbere u Rwanda rugaragaza ko amakuru atangwa muri bene izi raporo ku bijyanye na magendu y’amabuye y’agaciro anyuzwa mu Rwanda atari ukuri kuko n’umwaka ushize, rwashimangiye ko bitemewe n’amategeko kurunyuzamo amabuye hatabanje kwerekanwa inkomoko yayo.
U Rwanda rwemeje Antoine Anfré nka Ambasaderi w’u Bufaransa
Mu ruzinduko Perezida w’u Bufaransa, Emmanuel Macron yagiriye mu Rwanda mu kwezi gushize nibwo yagennye ugomba guhagararira igihugu cye nka Amabasaderi.
Ambasaderi Anfré umaze kwemezwa n’u Rwanda azaba afite icyicaro i Kigali. Ni mu gihe ibikorwa bya Ambasade y’u Bufaransa mu Rwanda byayoborwaga na Chargé d’affaires witwa Jérémie Blin wasimbuye Etienne de Souza, kuva aho Michel Flesch, wasoje imirimo ye muri Nzeri 2015 nka Ambasaderi agendeye.
Anfré w’imyaka 58 asanzwe ari amenyereye dipolomasi; yari Umugenzuzi w’Ibijyanye n’Ububanyi n’Amahanga muri Minisiteri y’Ububanyi n’Amahanga mu Bufaransa.
Izina rye rigaragara muri Raporo ivuga ku ruhare rw’u Bufaransa muri Jenoside yakorewe Abatutsi yitiriwe Vincent Duclert.
Mu myaka ya 1990, Anfré yari Umuyobozi w’Ishami rishinzwe Ibikorwa bya Afurika na Malgaches [ikirwa cya Madagascar] ryitwaga DAM rikaba ryarakoreraga i Quai d’Orsay muri Minisiteri y’Ububanyi n’Amahanga.
Muri raporo Duclert agaragazwa nk’uwari ushyigikiye ko Politiki y’u Bufaransa ku Rwanda ihinduka, umurongo wari uhabanye cyane na Politiki y’u Bufaransa ku Rwanda.
Antoine Anfré yakoze mu nzego zitandukanye mu bijyanye n’ububanyi n’amahanga kugeza ubwo mu 2014 yagizwe Ambasaderi wihariye w’u Bufaransa muri Niger kugeza muri Nyakanga 2015 ubwo yahamagazwaga n’igihugu cye.
Yahawe izindi nshingano nyuma y’aho, agirwa Ambasaderi ushinzwe Siporo muri Minisiteri y’u Bufaransa, inshingano yamazeho umwaka hagati ya 2015 na 2016. Hari mbere yo gusubira kuba Umugenzuzi muri Minisiteri y’Ububanyi n’Amahanga y’u Bufaransa.
Guhera mu 1962, u Bufaransa bumaze kohereza mu Rwanda ba ambasaderi 16, kuva kuri Jean-Marc Barbey wabimburiye abandi kugeza kuri Michel Flesh wagiye mu 2015.
Amb Rugwabiza yagaye ibihugu bikomeje kugenda biguru ntege mu gufata abakekwaho Jenoside.
Yabitangaje kuri uyu wa Kabiri ubwo afatanyije n’Ubuyobozi bw’Urwego Mpuzamahanga Rwashyiriweho Gukora Imirimo y’Insigarira y’Inkiko Mpanabyaha (IRMICT), bagezaga ku Kanama k’Umutekano ka Loni raporo y’ibikorwa ya 18.
Rugwabiza yasabye akanama gashinzwe umutekano kugira icyo gakora ku kibazo cy’ubufatanye buke mu korohereza akazi IRMICT, ni ukuvuga kuyifasha gufata abakekwaho Jenoside yakorewe Abatutsi bakidegembya hirya no hino.
Yagize ati “Twibukiranye ko u Rwanda rwohereje impapuro zisaga igihumbi zo guta muri yombi abakekwaho Jenoside bari hirya no hino ku Isi, rusaba ko bafatwa bagacirwa imanza cyangwa bakoherezwa mu Rwanda. Ibihugu bike nibyo byagize icyo bikorwa.”
Kugeza ubu impapuro 1145 nizo zimaze gutangwa zisaba ko abagize uruhare muri Jenoside bihishe mu bihugu 33 bafatwa, abafashwe ni mbarwa.
Rugwabiza yashimiye ibihugu bike byagaragaje ubushake mu gufata cyangwa kuburanisha ababyihishemo bakekwaho uruhare muri Jenoside yakorewe Abatutsi.
Ibyo bihugu birimo u Bufaransa biturutse ku mbwirwaruhame Perezida Emmanuel Macron aherutse kuvugira i Kigali, yizeza ko u Bufaransa butzaha umwanya abakekwaho Jenoside yakorewe Abatutsi.
Yashimiye iki gihugu kandi ku bufatanbye bwagaragaje umwaka ushize mu itabwa muri yombi rya Felicien Kabuga wari umaze imyaka isaga 20 ashakishwa n’ubutabera nk’umwe mu baterankunga b’imena ba Jenoside.
Iki gihugu kandi giherutse gutangaza ko muri Gicurasi 2022 aribwo urubanza rwa Laurent Bucyibaruta wahoze ari Perefe wa Gikongoro ruzatangira. Ni igikorwa Rugwabiza yagaragaje ko gitanga icyizere.
Yashimiye kandi Leta Zunze Ubumwe za Amerika ku bufatanye ziherutse kugaragaza bwohereza mu Rwanda Béatrice Munyenyezi ukekwaho uruhare muri Jenoside.
Ati “Ibi bigaragaza ko nta kabuza ubutabera bushobora gutangwa iyo hari ubushake bwa politiki n’ubufatanye mu kugeza mu butabera abakekwaho uruhare mu byaha byibasiye inyokomuntu.”
Icyakora, Rugwabiza yagaye bimwe mu bihugu bya Afurika ari nabyo bibarizwamo umubare munini w’abakekwaho uruhare muri Jenoside yakorewe Abatutsi, ariko abafatwa bakaba ari mbarwa.
Yibukije umwanzuro w’akanama k’Umuryango wa Afurika Yunze Ubumwe gashinzwe Umutekano wo ku itariki 12 Mata 2021 usaba ibihugu byose bigize uwo muryango gukora iperereza, guta muri yombi, gucira imanza cyangw akohereza abakekwaho uruhare muri Jenoside babibarizwamo.
Yavuze ko kudashyira mu bikorwa ibikubiye muri uwo mwanzuro ari amakosa.
Insiriri n’uruhumbikiro rw’ibibazo bya Uganda n’u Rwanda: Depite Mukasa Mbidde yabivuye imuzi.
Mbidde ni Umunyapolitiki wo muri Uganda uhagarariye iki gihugu mu Nteko Ishinga Amategeko y’Umuryango wa Afurika y’Iburasirazuba, EALA.
Hari umuntu ushobora kuba azi Icyongereza, yaracyize yewe yaranakiminujemo ariko ugasanga hari amagambo runaka atajya avuga n’umunsi n’umwe. Bene uwo ashobora guhura na Mbidde agataha ubwumvane bwanze kuko akoresha amagambo akakaye, amwe asaba kuyumva usubije inyuma cyangwa inkoranyamagambo za Longman cyangwa Oxford ziri hafi aho.
Mu mwaka ushize ubwo hizihizwaga Noheli, abinyujije kuri Twitter yandikiye abamukurikira ubutumwa bugira buti “​Hon Fred Mbidde Musaka wishes you a splendiferous, supercalifragilisticexpialidociou​s,​ droll, chuppy​ and frolicsome Christmas"​. Aya magambo yose yakoresheje nubwo adakoreshwa na benshi, ari mu y’Icyongereza cyemewe.
Wifashishije inkoranyamagambo, Supercalifragilisticexpialidocious bisobanura ikintu cyiza by’agatangaza, nubwo kurisoma byumvikana nk’ikigeragezo. Kuri we ni nko kunywa amazi. Ni cyo kimwe na splendiferous ugenekereje mu Kinyarwanda risobanura agahebuzo.
Mu yandi magambo adakoreshwa na benshi mu Cyongereza ariko usanga akoresha kenshi harimo nka “poohoo” risobanurwa kurira bimwe bita kuboroga ariko iyo umuntu afite ububabare, “Kowtow” rishatse kuvuga guca bugufi, cyangwa “Jabberwocky” akunda gukoresha risobanura ibintu bidafite ishingiro.
Yigeze kuvuga ati “Abantu bavuga ko nkoresha Icyongereza gikomeye ndetse bakanenga bavuga ko ntari umuntu uzi gusobanura ibintu, ariko ndashaka kubabwira ko narangije Kaminuza mu itangazamakuru muri Makerere University, kandi twari 60 gusa bigaga iryo somo.”
Ni umunyamategeko w’umwuga, winjiye mu ruhando rwa Politiki guhera mu myaka ya 1999 ariko ntiyahirwa n’imyanya y’imbere mu gihugu kugeza ubwo mu 2011 yatsindwaga amatora y’Abadepite ariko akabona inenge mu mategeko yahaga uburenganzira ishyaka rya NRM bwo kugira umuntu urihagararira mu Nteko ya EALA.
Yuririye kuri iyo nenge, atanga ikirego anatsinda urubanza yinjira muri EALA atyo.
Muri iyi nteko yabaye muri Komisiyo zitandukanye ndetse aranaziyobora zirimo ishinzwe Itumanaho, Ubucuruzi n’Ishoramari; ubu anayobora agashami kayo gashinzwe amategeko.
Mu kiganiro cyihariye yagiranye na IGIHE, yasesenguye byimbitse imvano y’ikibazo cy’umubano mubi umaze igihe hagati y’u Rwanda na Uganda, umuti wacyo n’igihombo bikomeje gutera.
Gufunga umupaka byari igisubizo, si ikibazo
Mbidde yasobanuye ko hari bamwe bakeka ko ikibazo cy’u Rwanda na Uganda cyatangiye mu 2019 ubwo Umupaka wa Gatuna wafungwaga, nyamara yemeza ko bifite imvano ya kure cyane.
Ati “Gufunga umupaka, byari bigamije gukemura ikibazo. Ntabwo byo ubwabyo ari ikibazo. Icyo rero umuntu yakwibaza, ikibazo cyari ikihe?”
Uyu mugabo yavuze ko kuba abantu baravaga mu Rwanda, bakambuka umupaka bajya muri Uganda, bagahura n’ibibazo birimo gutabwa muri yombi n’inzego z’umutekano za Uganda, bakamara umwaka bari muri gereza nta muntu ubizi batotezwa, ari impamvu ikomeye yagombaga gutuma umupaka ufungwa.
Ati “Ibyo ubwabyo byatumye biba ikintu cy’ingenzi cyane kuri Guverinoma y’u Rwanda ifunga umupaka wayo ku buryo abaturage baguma ari bazima. Icya kabiri, Uganda yatangiye guhishira abantu bikekwa ko bashaka guhungabanya umutekano w’u Rwanda.”
Yatanze urugero kuri Mukankusi Charlotte uri mu buyobozi bwa RNC wahawe Pasiporo na Uganda. Uyu na bagenzi be banahuye na Perezida Museveni ndetse aza kubyiyemerera, avuga ko ngo guhura na bo "byari impanuka".
Ibi bikubitana n’uko imbere muri Uganda, abantu bose baruciye bakarumira ntihagira n’umwe uhaguruka ngo asabe ko iki kibazo gikemurwa.
Mbidde yagize ati “Ni njye muntu wa mbere wavuze mu ruhame kuri ibi bibazo muri Uganda kuko abandi bose bari barabitinye. Kandi icyo nakubwira ni uko Guverinoma yafashe umurongo wo kuruca ikarumira.”
Usibye Abanyarwanda bagirirwa nabi muri Uganda, Mbidde yavuze ko n’Abanya-Uganda bafite inkomoko mu Rwanda bakunze kwibasirwa, ati “N’ubu baracyahungabanywa”.
Yagize ati “Nibuka umunsi umwe Abanya-Uganda 40 bafite inkomoko mu Rwanda bafatiwe mu rusengero bashinjwa kuba intasi. Niba atari Politiki yo guhutaza Abanyarwanda, ni ukubera iki intasi 40 zahurira mu rusengero? Bari gushinga ishyaka se? Cyangwa se gutata ni umurimo ukorwa abantu bahuriye hamwe?”
Mbidde yavuze ko abantu bose bakekwaho kugira uruhare mu bikorwa byo guhungabanya umutekano, barimo Tribert Rujugiro bose ubushabitsi bwabo bwahawe rugari muri Uganda nta nkomyi.
Igiteye inkeke kurushaho ni uko abo mu bwoko bw’Abanyarwanda bwemewe muri Uganda bakomeje guhohoterwa.
Ati “Mfite ikirego ndi gukurikirana cy’Abanyarwanda, Abanya-Uganda bafite inkomoko mu Rwanda no muri iki gihe bivugwa ko ibihugu byombi biri mu nzira y’amahoro, bo barirukanwe bajyanwa mu Rwanda. Bamaze hafi umwaka baba muri hotel mu Rwanda, kuko birukanwe mu gihugu cyabo, basiga ibikorwa byabo, ni njye uri gukurikirana imitungo yabo iri muri banki.”
Mbidde yavumbuye ikintu kidasanzwe amaze guhura na Museveni
Hari benshi bahuza ikibazo cy’uyu munsi cy’u Rwanda na Uganda n’amateka ari hagati y’ibihugu byombi ahera mu rugamba rwo kubohora Uganda cyangwa se urwo guhagarika Jenoside yakorewe Abatutsi n’intambara yo muri Congo.
Mbidde yavuze ko yagize amahirwe yo guhura n’abakuru b’ibihugu byombi, aza gutahura ko bishoboka cyane ko Museveni yaba afitiye Abanyarwanda urwango rwa karande.
Ati “Icyo natahuye ni uko bishoboka cyane ko Museveni afitiye urwango Abanyarwanda. Urwango rukomeye, ku mpamvu ntazi; ku buryo uba Umunyarwanda mwiza mu gihe umushyigikiye. Ariko iyo uri umuntu wumva ko ufite uburenganzira bwo kubaho nk’ikiremwamuntu, aho uba ufitanye ibibazo na we.”
Yavuze kuba hari abantu bafite inkomoko mu Rwanda bakoranye na Museveni ariko bahagarika iyo mikoranire, “bakagarukira hafi y’urupfu”.
Kuri we ngo uramutse ufashe urutonde rw’ababohoye Uganda bo muri Afurika y’Iburasirazuba, mu mazina, abenshi uyu munsi wabasanga mu Rwanda.
Ati “Aho kubashima, arabarwanya. Ibyo bigomba kuba bifitanye isano n’amateka ku buryo bari beza mu gihe bamukoreraga ariko ubu bari kwikorera ubwabo, ni babi.”
Urwo rwango si urwa none! Mu 1987 ngo Museveni yasabye ko Prof Karugire Samwiri atangiza urugendo rwo kwandika Itegeko Nshinga rishya rya Uganda. Birangiye, yazaniwe imiterere yaryo, ariko arakazwa n’ikintu kimwe gikomeye.
Ati “Mfite amakuru yizewe ko ubwo yarizanirwaga, yarakajwe no gushyira Abanyarwanda mu bwoko bumwe bwa Uganda. Yajugunyiye icyo gitabo uwo ’Professor’, avuga amagambo abo bantu bananiwe kwakira. Kuri we Abanyankole ni abantu beza kurusha Abanyarwanda. Kuri we, ababohoye u Rwanda si abantu beza.”
Mbidde yavuze ko igikwiriye gukorwa ari ugukomeza kubwira Museveni ko ibyo ari gukora atari byo, kandi ngo urwo rugendo rwaratangiye. Yashingiye ku kuba igice kinini gituwemo abo mu bwoko bw’Abanyarwanda cyaranze kumutora nk’abatuye Masaka, Mityana, Luwero, Mubende n’ahandi.
Ufite agatwe gato akarinda ubuhiri
Mbidde yavuze ko Abanyapolitiki benshi bo muri Uganda bahisemo inzira yo guceceka kugira ngo babeho atari uko bayobewe ukuri.
Ati “Navumbuye ko bahisemo ihame rimwe ry’ingenzi rivuga ngo ‘ubwoba ni ubuzima’. Bahitamo guceceka kugira ngo babeho. Hanyuma abandi badaceceka, bashyigikiye ibyo turi kurwanya.”
Uyu mugabo yavuze ko nk’abaturage bari batunzwe n’ubucuruzi bwambukiranya imipaka, bazi neza ikibazo. Yatanze urugero rw’abarenga 600 mu gihe cy’amezi ane mu 2019 banditse basaba ko iki kibazo cyakemurwa kubera igihombo.
Ati “Abantu 600 mu mezi ane, nawe wakwibaza ayo abo bantu bahombye. Kubera iki? Kuko umuntu umwe yafashe umwanzuro wo gushotora igihugu kirengana ku mpamvu yananiwe gusobanura. Kandi turabizi, iyo Museveni afite ingingo, ntabwo ashobora kuyiceceka. Yaracecetse kuko nta ngingo afite kuri iki kibazo.”
Ukuri ni ko kuzakemura ikibazo
Mbidde yavuze ko bikwiye ko igihugu cye cyemera ko ari cyo “gishotora” u Rwanda, kandi ko ibyo bizavaho mu gihe kizaba cyemeye kuvugisha ukuri.
Uko kuri kugomba kujyana no gushyira mu bikorwa amasezerano yasinywe n’ibihugu byombi, nk’uburyo bwo gukemura ikibazo.
Ati “Hasinywe amasezerano yo guhererekanya abanyabyaha. Ibyo bivuze iki? Biravuze ngo Uganda ikwiriye guhagarika gushyigikira abarwanya u Rwanda ahubwo ikaruboherereza bakaburanishwa. Hari uwakeka ko ibyo na byo bizakemura ikibazo, oya, ikibazo kizakemurwa n’ubushake bwo gukorera hamwe, bwo kubana neza.”
“Icyo ni cyo kikibura ku ruhande rwa Uganda. Turasenga dusaba Imana ko kuri iyi nshuro Perezida uherutse kurahira, yumva neza ko u Rwanda na Uganda biva inda imwe.”
Kuki Museveni yishyizemo u Rwanda?
Mbidde asobanura ko bishoboka cyane ko Museveni afitiye u Rwanda urwango rushingiye no ku byo rumaze kugeraho kurusha igihugu cye.
Ati “Uganda imaze imyaka irenga 35 ifite amahoro, ifite ubutunzi kamere [...] yananiwe kugira ibintu byinshi igeraho.”
Mbidde yavuze ko impamvu Museveni agikora ibyo ashaka ari uko mu nzego zitandukanye za Uganda, hari abantu bamushyigikiye, atanga urugero kuri Abel Kandiho uyobora CMI n’abandi biganjemo abinjiye mu gisirikare mu myaka ya 1990 n’abandi bari muri Guverinoma.
Ati “Afite abantu bafite imyumvire imwe gusa si benshi. Abenshi bigira nk’abumva ibintu kimwe na we kugira ngo bakomeze kubona umugati cyangwa se abandi bakumva ko umutekano uzava mu kwemeranya na we.”
Politiki imeze nk’igikinisho cya muzika
Iki kiganiro na Mbidde twagikoze ku munsi Museveni yarahiraga. Mu gusobanura niba hari icyo umuntu yakwitega muri iyi myaka igiye kuza, yagarutse ku nkuru z’ibicurangisho bya muzika.
Yifashishije urugero rw’igikinisho cyashyirwagamo igiceri, hanyuma kigacuranga indirimbo yabaga yarashyizwemo mbere n’uwagikoze.
Ati “Umbajije niba hari amakuru mashya tuzabona muri iyi manda nshya atangiye, azakora nk’iyo mashini. Azakora ibyo asanzwe akora kuko ni byo azi gukora. Ntiwitege ikintu gitandukanye.”
Mbidde yakomeje avuga ko uko iminsi ishira, ibimenyetso byerekana ko nta bushake Museveni afite mu gukemura ikibazo cy’u Rwanda na Uganda.
Yatanze urugero ku buryo Museveni yohereje Dr Adonia Ayebare nk’intumwa ye kugira ngo aganire na Perezida Kagame ku kibazo kimaze igihe hagati y’ibihugu byombi, ariko murumuna we akaba ari we ushyirwa mu majwi mu gukorera iyicarubozo Abanyarwanda.
Ati “Niba Museveni yohereje Dr Ayebare ngo ahure na Perezida Kagame nk’umuhuza mu gihe azi neza ko umuvandimwe we, Abel Kandiho, ari umuyobozi wa CMI iri kwica Abanyarwanda, kuri njye ibyo bisa nk’umukino na none.”
Mbidde yavuze ko nk’umunyapolitiki utavuga rumwe na Leta, ari gukora ibishoboka kugira ngo ikibazo gikemuke ariko byose abikora ashingiye ku kuvuga ukuri.
Ati “ Ukuri kutavuzwe, iki kibazo ntikizigera gikemuka. Ikindi, njye nafunguye amarembo, igihe cyose Perezida wa Uganda yashaka kumenya ukuri, nabwiye abaturage ukuri kandi na we sinagira impungenge zo kumubwira ukuri.”
Yakomeje avuga ko nk’umunyapolitiki, undi mwanzuro ari uko Museveni yava ku butegetsi nubwo “bitoroshye” ariko icyo we na bagenzi be bari gukora ari “ugukora cyane”.
Mbidde yavuze ko nk’abadepite ba EALA ntacyo bakora mu gukemura iki kibazo kuko na bo ubwabo bafite byinshi bitaboroheye birimo kuba batabona umushahara wabo uko bikwiriye n’ibindi.
U Rwanda na Uganda hashize hafi imyaka ibiri bisinye amasezerano yo gukemura ibibazo biri hagati y’ibihugu byombi, icyakora umusaruro wayo ugerwa ku mashyi kuko Abanyarwanda bacyumvikana batawe muri yombi mu buryo budakurikije amategeko. Ikindi imitwe igamije guhungabanya umutekano w’u Rwanda iracyafite ibirindiro muri Uganda.
U Rwanda rwamaganye ibyo kwicisha inzara Rusesabagina byakwirakwijwe na The New York Times
Ni amakuru yatangajwe n’Ikinyamakuru The New York Times kimaze igihe gisohora inkuru zisa n’izigamije guharabika isura y’u Rwanda, by’umwihariko ku kibazo cya Paul Rusesabagina ukurikiranyweho ibyaha by’iterabwoba.
Inkuru y’icyo kinyamakuru yasohotse kuri uyu wa Gatandatu yavugaga ko umuryango wa Rusesabagina ngo yawumenyesheje ko agiye guhagarikirwa ibiribwa, amazi n’imiti yahabwaga.
Mu nkuru ntabwo hagaragazwa ikigomba gushingirwaho Rusesabagina yimwa amafunguro n’imiti. Umunyamakuru Abdi Latif Dahir nta nubwo yigeze atera intambwe ngo abaze inzego bireba mu Rwanda ngo zibitangeho ibisobanuro cyangwa zibyange mbere yo gusohora inkuru.
RCS ibinyujije kuri Twitter, yamaganye ayo makuru y’ibihuha kuri Rusesabagina, ivuga ko atigeze yimwa ibiribwa cyangwa imiti.
Iti “Urwego rushinzwe amagereza mu Rwanda rufata imfungwa n’abagororwa bose kimwe kandi rwita ku bakenewe kwitabwaho byihariye. Ku kibazo cya Rusesabagina Paul, ubwo yoherezwaga muri Gereza ya Nyarugenge yahawe icyumba cyihariye n’amafunguro yihariye.”
“Mu minsi ishize yashyizwe mu cyumba rusange kirimo n’izindi mfungwa nyuma yo kwinubira icyo yise ‘gufungirwa mu kato’, ibintu bitaba mu magereza yo mu Rwanda. Kuri ubu ahabwa ifunguro rimwe nk’iry’izindi mfungwa kandi abonana na muganga igihe cyose abikeneye nkuko byari bimeze na mbere.”
Rusesabagina uri imbere y’ubutabera bw’u Rwanda aregwa ibyaha icyenda birimo kurema umutwe w’ingabo utemewe, Kuba mu mutwe w’iterabwoba, gutera inkunga iterabwoba, ubwicanyi nk’igikorwa cy’iterabwoba, itwarwa ry’umuntu ritemewe n’amategeko nk’igikorwa cy’iterabwoba no kwiba hakoreshejwe intwaro nk’igikorwa cy’iterabwoba.
New York Times, umusangirangendo w’umuryango wa Rusesabagina ?
Mu mboni z’ibinyamakuru byinshi byo mu Burengerazuba, usanga u Rwanda rugaragazwa nk’igihugu kitagira akeza kakirangwamo. N’ibyiza u Rwanda rwagezeho, abanyamakuru bo mu Burengerazuba usanga babyihunza, banabitangazaho inkuru runaka ugasanga bisa na ba bandi bataha ubukwe baje gutara imishono.
The New York Times ni kimwe muri byo. Hashize igihe isohora inkuru ziteye kwibaza ku Rwanda ndetse rimwe na rimwe zakwitwa nk’ubushotoranyi. Byageze ku kibazo cya Rusesabagina ho isya itanzitse.
Iki kinyamakuru kiri mu bya mbere bike ku Isi byabashije kuvugana na Rusesabagina akigezwa mu Rwanda muri Nzeri 2020. Mu byo bavuganye icyo gihe, we ubwe yivugiye neza ko afashwe neza.
Inkuru ya New York Times yasohotse tariki 18 Nzeri 2020, Rusesabagina wari ukiri mu maboko y’Urwego rw’Igihugu rw’Ubugenzacyaha (RIB) yagize ati “yego nyuma y’iyo minsi itatu, nafashwe neza cyane, nta kintu na kimwe nanenga kugeza ubu. Ndya ibyo buri munyarwanda wese arya, mpabwa buri kimwe cyose nshatse. Ubwo rero mfashwe kimwe nk’undi munyarwanda wese”.
Umuntu yakwibaza uburyo Rusesabagina yaba yarafashwe neza ari muri kasho, yagera muri gereza akaba ariho afatwa nabi kurushaho.
Ikindi kigaragaza ko inkuru ya New York Times igamije guteza byacitse, ni uburyo ishimangira ko agiye guhagarikirwa amafunguro, amazi n’imiti! Ni mu gihe bizwi neza ko umuntu abeshwaho n’ibiryo, u Rwanda rwaba rufite nyungu ki mu kwima umuntu ibiryo cyangwa imiti, kandi ari kimwe mu mahame y’uburenganzira bwa muntu?.
Mu mahame agenga umwuga w’itangazamakuru ubusanzwe inkuru ivuzwe ku mpande ebyiri zitumva ibintu kimwe, buri ruhande ruhabwa umwanya rukagira icyo ruyivugaho. Mu nkuru ya The New York Times nta na hamwe bigeze bavugisha Guverinoma y’u Rwanda kuri ibyo birego by’umuryango wa Rusesabagina, ngo wenda yange kugira icyo ibitangazaho ariko yabimenye!
Ni imikorere y’abanyamakuru bo mu biro (armchair journalists), bicara bakandika amabwire gusa nta kugenzura ukuri na guke mu byo babwiwe cyangwa se ngo biyererutse bavangemo ukuri guke, babaze impande bireba.
Mu nkuru, hagaragazwa ko umunyamategeko wa Rusesabagina n’umuryango we bagerageje kujya kumusura mu mpera z’iki cyumweru ntibabashe kumugeraho. Umuntu aha yakwibaza uburyo nyiri ugufungwa yabamenyesheje ko agiye guhagarikirwa imiti, amazi n’ibiribwa kandi bataramugezeho.
Icyakora ku bamaze iminsi bakurikiranira hafi ibya New York Times ku Rwanda nta gitangaza kirimo. Iki gitangazamakuru kuva Rusesabagina yafatwa, cyakomeje kumubogamiraho bidasanzwe, kimwerekana nk’intwari ngo ‘yarokoye’ amagana muri Jenoside yakorewe Abatutsi, inkuru itavugwaho rumwe n’abitirirwa ko barokowe kuko bemeza ko babanzaga kwishyura kugira ngo bahabwe ubuhungiro muri Hotel des Mille Collines Rusesabagina yacungaga.
Ntacyo icyo kinyamakuru kivuga ku baturage ba Nyabimata n’ahandi ibitero by’umutwe w’iterabwoba wa FLN byagabwe, bigahitana inzirakarengane z’abaturage cyangwa se ibindi byaha ushinjwa aregwa.
Ikindi kigaragara, New York Times iri mu murongo uhishe wo gufasha umuryango wa Rusesabagina gukomeza guharabika u Rwanda, no kwereka amahanga ko adafashwe neza.
Umuntu yavuga ko ibya New York Times n’Umuryango wa Rusesabagina ari bimwe by’ushaka kukurya atabura imboga agukoza.
Kuva Rusesabagina yatabwa muri yombi muri Kanama 2020, abo mu muryango we bagerageje kweza no gusibanganya ibyaha akurikiranyweho.
Mu kubigeraho, bagiye bakoresha uburyo bwose bafitiye ubushobozi burimo no gukorana n’ibinyamakuru bikomeye bisanganywe umurongo wo kugaragaza nabi isura y’u Rwanda.
Uwo muryango wabanje kuvuga ko Rusesabagina yakorewe iyicarubozo, New York Times iri mu bamugezeho bwa mbere akigera mu Rwanda kandi ibyo by’iyicarubozo ntabyo yababwiye, nta n’aho mu nkuru yabo bagaragaje ko wenda bamusanganye ibikomere cyangwa ihungabana, nyamara inkuru bakomeje kugenda bwamwandikaho zimugaragaza nk’inzirakarengane.
Umuryango wa Rusesabagina ahanini bigizwemo uruhare n’umukobwa we, Carine Kanimba wakomeje kwiruka mu bihugu by’u Burayi na Amerika ushaka uburyo ifungwa ndetse no kugezwa imbere y’ubutabera kwa Rusesabagina byaburizwamo ndetse ngo byaba ngombwa na Leta y’u Rwanda ikaba yashyirwaho igitutu.
Carine Kanimba, yageze n’aho anenga imyitwarire y’u Bubiligi nk’igihugu cya kabiri cya se, aho yibazaga icyo kuba se afite ubwenegihugu bw’iki gihugu bimumariye mu gihe kidashobora kumukurikirana ngo arekurwe.
Ibi byose byakorwaga n’umuryango wa Rusesabagina ushaka ko Leta y’u Rwanda ishyirwaho igitutu n’amahanga ikamurekura, gusa ntibyabahiriye kuko u Rwanda rutasibye kugaragaza ko ikibazo cye kiri mu rukiko, hakwiye gutegerezwa umwanzuro ruzagifataho.
Uwanditse iyi nkuru ihimba imibereho itariyo ya Rusesabagina ni Umunya-Kenya ufite inkomoko muri Somalia, Abdi Latif Dahir, Ushinzwe Akarere ka Afurika y’Iburasirazuba muri The New York Times kuva mu 2019.
Numvise nduhutse, nkeye ku mutima- Rtd Lt Col Guillaume Ancel avuga ku rugendo rwa Macron i Kigali.
Guillaume Ancel wahoze ari Umusirikare Mukuru w’u Bufaransa wari mu Rwanda mu gihe cya Jenoside yakorewe Abatutsi muri Mata 1994, yatangaje ko yashimishijwe n’imbwirwaruhame Perezida Emmnuel Macron yavugiye mu Rwanda kuko irimo ukuri ku ruhare rw’iki gihugu muri Jenoside yakorewe Abatutsi.
Perezida w’u Bufaransa, Emmanuel Macron yasuye u Rwanda ku wa 27 Gicurasi mu ruzinduko rw’iminsi ibiri, rwarangiye ibihugu byombi biteye intambwe mu kuzahura umubano wari umaze imyaka 27 ucumbagira.
U Rwanda rwashinjaga u Bufaransa kugira uruhare mu gutera inkunga umugambi wa Jenoside n’ishyirwa mu bikorwa ryawo ariko u Bufaransa ntibwari bwarigeze bushaka kugaragaza uruhande buhereyemo.
Perezida Macron ubwo yasuraga Urwibutso rwa Jenoside rwa Kigali yemeye uruhare iki gihugu cyagize muri Jenoside yakorewe Abatutsi mu 1994.
Mu Kiganiro IGIHE yagiranye na Rtd Lieutenant Colonel Guillaume Ancel wari mu Rwanda mu gihe cya Jenoside yakorewe Abatutsi, yavuze ko kuba Perezida Macron yaraje i Kigali akajya ku Rwibutso agasaba abarokotse Jenoside impano y’imbabazi yicishije bugufi ari ikintu cyamukoze ku mutima.
Ancel yari amaze igihe agaragaza uruhare rw’iguhugu cye muri Jenoside yakorewe Abatutsi ndetse yabyanditseho ibitabo bitandukanye.
Yagize ati “Numvise nduhutse, nkeye. Numvise nduhutse kuko imyaka 27 yo guhakana uruhande rw’u Bufaransa yari ishize. Twari tumaze imyaka myinshi twibeshya, twibeshye mu gihe cya Jenoside, twibeshya na nyuma ya Jenoside.”
Ancel ashima intambwe Macron yateye akemera uruhare u Bufaransa bwagize muri Jenoside yakorewe Abatutsi
Guillaume yakomeje avuga ko igihe cyari kigeze ngo u Bufaransa bubare inkuru itandukanye nyuma y’igihe kinini bwifatanyije n’abo yise "Aba-Nazi bo mu Rwanda", ikuraho ihakana kandi ihoza abarokotse Jenoside.
Ati “Ibyo ni byo Macron yazirikanye muri iyo mbwirwaruhame, ntekereza ko ari iy’amateka ikwiye. Numvise nkeye kuko hari hashize igihe duharanira ko ukuri kuri iyi ngingo kujya ahabona.”
Yakomeje agira ati “Ibyo ntacyo bivuze ugereranyije n’akababaro k’abarokotse Jenoside yakorewe Abatutsi no ku Banyarwanda ariko nari mfite ipfunwe kubera igihugu cyanjye. Nari mfite ipfunwe ku bwanjye nk’umuntu wahoze ari umusirikare mukuru kuba narabaye mu mwanya nafatanyijemo n’abicanyi bo mu Rwanda (yagereranyije n’aba-Nazi) nari mfite ipfunwe ku bw’abarokotse tutahaga icyubahiro tubagomba mu gihe bibuka ababo barenga miliyoni twashoboraga kuba twaratabaye.”
Guillaume ashima intambwe ya Macron utariyibagijeumwanya arimo mu Bufaransa, akagira imbaraga zo guhagarara imbere ya Perezida Kagame yemera ko ‘bibeshye’ kandi basaba abarokotse jenoside impano y’imbabazi.
Ati “Ni ibintu bindema umutima mu buryo budasanzwe.”
Intambwe ya Kagame ni ikimenyetso cy’ubwiyunge
Perezida Paul Kagame uherutse mu ruzinduko mu Bufaransa, yagiranye ibiganiro n’abahoze ari abasirikare bakuru b’iki gihugu bari mu Rwanda kuva mu 1990 kugeza mu 1994.
Guillaume Ancel abajijwe uko yakiriye uyu mubonano aho Kagame yicaranye n’abantu bari bahanganye mu gihe cya Operation Turquoise, yavuze ko ari ikimenyetso cy’amahoro n’ubwiyunge.
Ati “Ntacyo mpisha, nashimye uyu mubonano. Ni ikimenyetso cy’amahoro yagaragaje. Ntiyigeze ashaka kurwana n’u Bufaransa kandi twagombye kuba twaramwumvise mu gihe cya Operation Turquoise. Inshuro nyinshi abasirikare [Inkotanyi] babaga bafite uburyo bwo kwica cyangwa gukomeretsa Abafaransa ariko Kagame yarababujije. Ntekereza ko Abafaransa batari bazi ko Kagame atigeze ashaka kurwana n’u Bufaransa.”
Uyu mubonamo ngo ni inzira yo kugarura amahoro no kubaka ahazaza mu mubano w’u Bufaransa n’u Rwanda.
“Byaranshimishje cyane, ndashimira Kagame ku bw’iki kimenyetso yakoze. Ni ikimenyetso cy’ubwiyunge, ni ikimenyetso cy’ahazaza.”
Umunyamakuru yabajije Ancel uko yakiriye guhura kw’abahoze ari abasirikare b’u Bufaransa na Perezida Kagame, asubiza agira ati “Ntakubeshye nanjye nifuzaga kuba naba ndi muri bariya basirikare bakuru bakiriye Perezida Kagame, ariko bahisemo abagize uruhare mu kuyobora ibyo Ingabo z’ubufaransa zakoze mu Rwanda hagati ya 1990 na 1994.”
Yavuze ko iyo aza kugira amahirwe yo guhura na Perezida Kagame yari kumushimira, akamubwira ko ari “umuyobozi w’intangarugero n’umugabo udasanzwe wanditse amateka akomeye”.
Ancel nubwo yanditse ibitabo bitandukanye ku ruhare rw’u Bufaransa muri Jenoside yakorewe Abatutsi, ntabwo yaherukaga mu Rwanda. Yagiye ahabwa kenshi ubutumire ariko akanga kuza.
Kuri ubu Ancel yavuze ko icyamubuzaga kuza Perezida Macron yagikuyeho. Ati “Ubu uyu munsi niteguye kuza mu Rwanda nkeye igihe cyose natumirwa kuko inzitizi Perezida Macron yazikuyeho.”
Guillaume Ancel yavuze ko uruzinduko rwa Macron mu Rwanda n'imbabazi yahasabiye byamuruhuye umutima
Guillaume Ancel yavuze ko kuba Kagame yaricaranye n’abantu bari bahanganye mu gihe cya Operation Turquoise ari ikimenyetso cy’amahoro n’ubwiyunge
U Rwanda na Afurika y’Epfo byashashe inzobe, byiyemeza kuzahura umubano umaze igihe mu rwijiji.
Byatangajwe kuri uyu wa Gatanu, tariki ya 4 Kamena 2021, nyuma y’ibiganiro byahuje Minisitiri w’Ububanyi n’Amahanga w’u Rwanda, Dr Vincent Biruta na mugenzi we wa Afurika y’Epfo, Dr Naledi Pandor.
Muri ibyo biganiro byabaye mu ruzinduko Dr Biruta yagiriye muri Afurika y’Epfo, aba bombi bemeranyije ko bagiye gusubiza mu buryo umubano w’ibihugu byombi nyuma y’ibiganiro Perezida Paul Kagame na Cyril Ramaphosa bagiye bagirana mu bihe bitandukanye.
Itangazo ryasohowe n’Ibiro bya Minisiteri y’Ububanyi n’Amahanga n’Ubutwererane ya Afurika y’Epfo, ryavuze ko abo bayobozi bahuye hagamijwe gusesengura uko umubano w’ibihugu byombi wifashe n’imbogamizi zikiwuzitira kugira ngo zikurweho.
Bemeranyije kugarura umubano wari uhari mbere y’uko ibintu bitangira kudogera mu 2013.
Ryakomeje riti “Mu biganiro birambuye kandi birimo ukuri, ba minisitiri bombi biyemeje gusubiza umubano mu buryo nk’uko Perezida Kagame na Cyril Ramaphosa babyemeranyije nyuma y’ibiganiro bagiranye.”
Ibihugu byombi kandi byashyizeho ibikorwa n’ingamba bihuriweho biganisha ku nzira yazana inyungu ku baturage b’ibihugu byombi.
Hanemejwe ko hagomba gushyirwaho uburyo bwo gufasha inzira yo gusubiza uwo mubano mu buryo, hubahirizwa amategeko mpuzamahanga.
Hashyizweho itsinda rihuriweho riyobowe na Minisitiri Biruta ndetse na Pandor rigamije kuyobora urugendo rwo kuzahura umubano w’ibihugu byombi. Iryo tsinda rizasesengura ibibazo byose bibangamiye umubano w’ibihugu byombi, raporo ishyikirizwe abaminisitiri bombi.
Ibi biganiro bije bikurikira ibyahuje abakuru b’ibihugu byombi tariki 18 Gicurasi 2021 i Paris aho bari bitabiriye Ihuriro ryiga ku Iterambere ry’Ubukungu bwa Afurika.
Umuhanzi Julio Kamungu yasubukuye umuziki nyuma y’imyaka icyenda.
Uyu mugabo yakoze umuziki mu 2003 aririmba muri za korali kugeza mu 2009 ubwo yafataga umwanzuro wo gukora umuziki ku giti cye ariko mu 2012 aza kuba awuretse akajya aririmba mu nsengero gusa.
Mu kiganiro yagiranye na IGIHE yavuze ko mu 2012 yahisemo kuba asubitse umuziki akajya mu bindi.
Yakomeje ati “Kuva icyo gihe nakoze indirimbo zigeze kuri esheshatu ariko guhera mu 2012 naje guhagarika nsigara ndirimba mu rusengero gusa.”
Avuga ko afite intego yo kubwira abantu ubwami bw’Imana, akabereka ko bakwiriye kuva mu mwijima.
Ati “Intego mfite ikubiye mu ijambo riri muri Habakuki 2: 14; rigira riti “Kuko Isi izakwirwa no kumenya ubwiza bw’Uwiteka, nk’uko inyanja y’amazi isendera.’’ Ubutumwa nibandaho ni ubw’Ubwami, kubwira abantu ko ubwami bw’Imana bwaje ko umwanzi nta mwanya agifite mu bana b’Imana, ukubimenya bikaba aribwo buzima kandi ko hamwe na Kirisitu dukwiye kuba mu buzima buzira umwijima.”
Ubu Julio Kamungu yamaze gushyira hanze indirimbo nshya yise ‘‘Ni wowe’’ avuga ko ikubiyemo iby’Ubwami bw’Imana.
Yakomeje agira ati “Nayihawe nk’ihishurirwa nagize ku by’Ubwami bw’Imana aho Yesu yabwiye abamwitaga ngo ni umukuru w’abadayimoni bavuga ko ariyo mpamvu abasha kwirukana abadayimoni, we akababwira ko nta bwami bwirwanya ahubwo ko iyo bwirwanyije buba busenyuka.”
Amajwi y’iyi ndirimbo “Ni wowe” yakozwe na Bruce&Boris, amashusho yayo afatwa ndetse atunganywa na Fleury Legend. Uyu muhanzi avuga ko agiye gufatiraho agakora ibindi bihangano kandi yizera ko bizafasha benshi.
Julio Kamungu ni umugabo w’umugore umwe bafitanye abana babiri b’abahungu. Batuye i Gikondo mu Mujyi wa Kigali.
‘Africa Haguruka’ igiye kongera kuba hifashishijwe ikoranabuhanga.
Iki gikorwa ubusanzwe gitegurwa n’Umuryango Authentic Word Ministries n’amatorero ya Zion Temple Celebration Center giteganijwe kuva ku cyumweru tariki 11 kugera ku wa 18 Nyakanga 2021.
“Africa Haguruka” uyu mwaka izibanda ku ijambo riboneka muri Bibiliya, mu Gitabo cya Ezekiyeli 37:1-10. Insanganyamatsiko yacyo igira iti “Afurika akira umuyaga w’impinduka nziza”.
Mu iki gikorwa haba ibiterane, gutanga inyigisho, ibiganiro cyangwa guhuza abantu baturutse mu bihugu bitandukanye, byose bigamije kuzamura iterambere rya Afurika no guhembura abawutuye binyuze mu gusobanukirwa umugambi Imana ifitiye uyu mugabane no kuwugenderamo.
Apôtre Dr Paul Gitwaza watangije iki gikorwa yemera ko Imana ifitiye Afurika n’abaturage bayo basaga miliyali 1 na miliyoni 200 umugambi mwiza n’amasezerano akomeye bakwiriye gusingira.
Ati “Africa Haguruka rero ni urubuga aho Abanyafurika n’inshuti zabo bahura ngo baganire, basengane kandi bige icyo Imana ivuga ku Mugabane wa Afurika maze babashe kuzana impinduka nziza mu mibereho y’abatuye uyu mugabane, banamamaza ubutumwa bwiza bwa Kirisitu.”
Africa Haguruka ya 2021 izaba mu buryo bw’iyakure kubera icyorezo cya COVID-19, izatangirwamo inyigisho ku miryango, uburezi n’ubuyobozi. Mu minsi umunani y’igiterane kandi hazigwa n’uburyo Afurika ikeneye ubucuruzi buzana iterambere kandi bwubahisha Imana.
Inzobere n’abakozi b’Imana bazajya batanga ibiganiro bizajya bisozwa n’ibihe byo guhimbaza no kuramya Imana ndetse hatangwe n’ijambo ry’ububyutse. Hazabamo na Gahunda y’urubyiruko izwi nka Youth Arise, aho abasore n’inkumi bazaganira uko bahaguruka mu nzego z’iterambere no mu kubaha Imana.
Iki giterane kizaca kuri YouTube na Facebook kikananyuzwa kuri Authentic TV, igaragara kuri shene ya 111 kuri StarTimes ndetse no kuri Canal + kuri shene ya 384. Kizananyuzwa kuri Radio Authentic n’amaradiyo y’abaturage yigenga.
Africa Haguruka yashibutse mu iyerekwa Dr Paul Gitwaza uyobora Itorero Zion Temple Celebration Center yagize mu 2000, rigamije kuzamura iterambere ry’Umugabane wa Afurika no guhembura abawutuye binyuze mu ijambo ry’Imana.
Dr Paul Gitwaza watangije iki gikorwa cya Africa Haguruka Urabagirane yavuze ko muri iki gihe igikwiye guhabwa agaciro ari ubuzima n’umutekano by’abantu.
Light Of Christ yakoranye indirimbo na Kadogo wo muri Healing Worship Team (Video).
Indirimbo ‘Ndi Uwo Ndiwe’ yubakiye ku butumwa buhumuriza abantu, ibibutsa ko Imana ari umwungeri utazimiza intama ze.
Umuyobozi wungirije wa Light Of Christ Group, Tuyizere Emmanuel ‘Smith,’ yavuze ko icyatumye bakora iyo ndirimbo, bashaka kubwira abantu ko Imana itajya itererana abayo.
Yagize ati “Muri ibi bihe bikomeye natwe uyu ni umusanzu wacu w’isanamitima, duhumuriza abantu ko Imana itabataye. Mu gice cya nyuma turaririmba ngo ‘Uhumure, ukomere ndagukingiye, uhishanwe na Kirisitu muri njye.”
Yasobanuye ko “Kwibutsa abantu ko duhishanwe na Kirisitu mu Mana ni yo ntego, ko ikizakugeraho cyose kizaba cyabanje guca ku Mana.”
Tuyizere yavuze ko impamvu bahisemo gukorana na Kadogo ari uko ari umuririmbyi w’umuhanga ndetse wicisha bugufi.
Yagize ati “Kadogo ni umuhanga akaba imfura cyane, aca bugufi, akunda Imana. Ni byinshi byatumye aba ari we duhitamo, gusa byavuye no mu kuba ari inshuti na bamwe muri twe bihita byoroha gukorana na we, Imana imuhe umugisha ko twavuze rimwe we akabyumva kabiri.”
Light Of Christ ni itsinda rikorera umurimo muri EPR-Kamuhoza rikaba rihuje abaririmbyi bava mu matorero ya gikirisitu atandukanye harimo ADEPR, Evangelical Restoration Church, EAR n’andi atandukanye.
‘Ndi Uwo Ndiwe’ ni indirimbo ya gatatu iri tsinda ryakoze muri gahunda ryihaye ryo gusohora iz’amajwi ziherekejwe n’amashusho. Iyi ndirimbo yatunganyijwe na Bob Pro naho amashusho yayo akorwa na Smith uri no mu bagize Light Of Christ.
Umuhanzi Christian Irimbere yambitse impeta umukunzi we bitegura kurushinga.
Nk’uko abemera Bibiliya babisoma mu gitabo cy’Itangiriro 2:24 hagira hati “Ni cyo gituma umuntu azasiga se na nyina, akabana n’umugore we akaramata, bombi bakaba umubiri umwe”, Irimbere Jean Christian na we yatangiye urugendo ruganisha ku gutera umugongo ubugaragu asaba Semutakirwa Cheline kumubera umufasha.
Irimbere yateye ivi hasi, asaba umukunzi we kumubera umugore w’inzozi ze, undi na we ntiyazuyaza ahita avuga “Yego”.
Iki gikorwa cyabaye ku wa Mbere w’iki cyumweru muri imwe muri hoteli zikomeye zo mu Mujyi wa Kigali.
Irimbere yavuze ko yakundiye umukunzi we kuba ari umukobwa w’umutima mwiza kandi wubaha Imana.
Yagize ati “Iyo ukunze umuntu akenshi ureba ubwiza bw’inyuma bugaragarira buri wese ariko igituma umutindaho ni umuntu w’imbere. Njyewe nakunze Imana iri muri we.”
IGIHE yamenye ko Irimbere Jean Christian na Semutakirwa Cheline bazarushinga bitarenze uyu mwaka wa 2021.
Irimbere Jean Christian umenyerewe mu ndirimbo zo kuramya no guhimbaza Imana aherutse gusohora indirimbo nshya yise “Aho ugeze” irimo ubutumwa bwo guhimbaza Imana mu bushobozi bwayo no gukomeza abafite imitima yihebye ko hari Umwami ushobora byose.
Uyu musore usengera muri Evangelical Restoration Church, itorero riyobowe na Apôtre Ndagijimana Joshua Masasu. Yatangiye kwiyumvamo indirimbo yo kuririmba akiri muto.
Mu 2016 ni bwo yatangiye gukora umuziki nk’umuhanzi wigenga mu buryo bw’umwuga; kuri ubu afite indirimbo esheshatu zirimo izamuzamuriye igikundiro nka "Ni umugabo", "Obrigado" na “Ndi hano”.
Reba indirimbo ya Irimbere Jean Christian yise “Aho ugeze”
Korali Ukuboko kw’Iburyo yasohoye “Si ku Kidendezi gusa’’, ivuga ko imirimo y’Imana itagira imipaka
Iyi ndirimbo y’iminota itandatu n’amasegonda 39, yubakiye ku butumwa bushimangira ko imirimo ya Yesu Kirisitu itarangiriye ku kidendezi ubwo yakizaga umurwayi kuko kugeza n’uyu munsi agikora ibitangaza.
‘‘Si Kukidendezi gusa’’ ikubiyemo ubutumwa buhumuriza abantu ko mu makuba n’ibibazo bahura nabyo, Imana itabibagiwe kuko isaha yayo iyo igeze iratabara.
Umuyobozi wa Korali Ukuboko kw’Iburyo, Kwizera Seth, yatangaje ko icyatumye bakora iyi ndirimbo bashakaga kubwira abantu ko Yesu agikora imirimo ikomeye.
Yagize ati ‘‘Kugera n’uyu munsi Yesu Kirisitu aracyakora ibitangaza. Mu bihe nk’ibi Isi yose yugarijwe n’icyorezo cya COVID-19, abantu ntibakwiye gukuka umutima ahubwo bizere Umwami Yesu kuko uko yari ari kera n’ubu niko akiri kandi niko azahora iteka ryose (Abaheburayo 13:8).’’
‘‘Ikidendezi’’ ni indirimbo yigaruriye imitima ya benshi mu Rwanda, yanarenze imipaka ikundwa n’abatumva Ikinyarwanda cyane cyane muri Afurika y’Uburasirazuba.
Nyuma yo gukundwa bihebuje, Korali Ukuboko kw’Iburyo yahisemo no kuyishyira mu Giswahili iyita ‘Kisima’ kugira ngo n’abanyamahanga bumve ubutumwa buyirimo.
Iyi ndirimbo irimo ubutumwa buboneka muri Yohana 5: 1-9 ahari inkuru y’umurwayi wari umaze imyaka 38 ku Kidendezi cya Betesayida, cyihindurizaga maze utanzemo abandi barwayi agakira, we kuko atagiraga umuterera mu Kidendezi yamaze imyaka myinshi ategereje gukira. Igihe cyarageze Yesu rimwe ahanyuze amenya ko arwaye igihe kirekire amukiza atagombye kwiterera mu kidendezi.
Korali Ukuboko kw’Iburyo ni imwe mu nkuru mu Itorero ADEPR mu Rwanda kuko yashinzwe ahagana mu 1989. Igizwe n’abaririmbyi barenga 150.
Kuva yashingwa yakoze ibikorwa binyuranye, itegura kandi yitabira ibitaramo bitandukanye mu Rwanda no muri Uganda.
Igitaramo gikomeye Korali Ukuboko kw’Iburyo iheruka gutegura ni icyabereye muri Dove Hotel cyiswe “Ikidendezi Live Concert” cyabaye ku wa 1 Ukuboza 2019 gihuruza imbaga ku buryo abenshi batabashije kubona aho bicara bagikurikiranira hanze y’icyumba cya Dove Hotel ku Gisozi.
Korali Ukuboko kw’Iburyo izwi mu ndirimbo zihimbye mu magambo y’ubuhanga, umuziki unoze n’injyana iryoheye ugutwi. Yamenyekanye mu ndirimbo zirimo ‘‘Ikidendezi’’, ‘‘Ibyiringiro by’ubuzima’’, ‘‘Imitima yacu’’, ‘‘Kulo’’, ‘‘Imirimo’’, ‘‘Urukumbuzi’’, ‘‘Urihariye’’, ‘‘Imitima’’, ‘‘Kuva Kera’’, ‘‘Nafurahiya’’ n’izindi nyinshi zigaruriye imitima ya benshi mu bakunzi b’umuziki uhimbaza Imana.
Patient Bizimana na Couple ya Fabrice & Maya bahuriye mu ndirimbo ivuga ku gucungurwa.
Iyi ndirimbo yitwa ‘Yatsinze urupfu’. Yakorewe muri studio ya Nzeyimana Fabrice yitwa Wave Lab Studio mu gihe amashusho yafashwe na Fleury.
Patient Bizimana yabwiye IGIHE ko iyi ndirimbo irimo ubutumwa bujyanye no gucungurwa kw’abatuye Isi.
Yagize ati “Ubutumwa burimo ni ubw’umusaraba wa Kirisitu no gucungurwa kwacu. Ni indirimbo ijyanye n’indirimbo nsanzwe nkora buri mwaka mbere y’uko Pasika igera nitegura Easter Celebration zivuga gupfa no kuzuka kwa Kirisitu.’’
Yakomeje avuga ko Couple ya Fabrice & Maya ari imwe mu zo akunda cyane zikora umuziki wo kuramya no guhimbaza Imana.
Ati “Fabrice & Maya ni bamwe muri couple nari nsanzwe nkunda kandi baririmba neza bafite n’umutwaro wo kwagura ubwami bw’Imana.”
Nzeyimana Fabrice n’umugore we Maya Nzeyimana bazwi cyane mu ndirimbo nka ‘Muremyi w’Isi’. Ni abakirisitu kuri CLA (Christian Life Assembly) i Nyarutarama ndetse uyu mugabo ni n’umucuranzi ukomeye muri iri torero. Bavuka mu Burundi ariko bakaba bakorera umuziki wabo mu Rwanda.
Bakunze gutegura umugoroba wo kuramya ubanziriza inama y’iminsi itatu yiswe ‘Over Flow Africa Conference’ itegurwa n’itsinda rikorera mu bihugu birimo Kenya, Uganda, u Burundi n’u Rwanda Heavenly Melodies Africa (aha habarizwamo Fabrice na Maya) igamije guhuriza hamwe abaramyi batandukanye mu kurushaho kwimakaza ubwami bwo guhimbaza butajegajega. Iki gikorwa uyu mwaka cyabereye kuri internet.
Patient Bizimana ni umuramyi umaze gushinga imizi mu ndirimbo zo kuramya no guhimbaza Imana.
Umuziki yawutangiye akiri muto, akiyumvamo impano yatangiye kwihatira kwiga gucuranga piano mu rusengero hanyuma bigeze mu 2007 asohora indirimbo ye bwite yitwa ‘Andyohera’ ari nabwo benshi batangiye kumubwira ko afite ijwi ryiza.
Yakunzwe bidasanzwe mu ndirimbo ze nka ‘Iyo neza’, ‘Amagambo yanjye’, ‘‘Menye neza’’, ‘‘Ikimenyetso’’, ‘‘Ubwo buntu’’, ‘‘Ndaje’’ n’izindi nyinshi.
Azwiho gutegura ibitaramo ngarukamwaka bya ‘Easter Celebration’ byitabirwa ku rwego rwo hejuru n’ibihumbi by’abakunda umuziki we. Yabiteguye ahereye ku byo yitaga ‘Poetic Evening of worship’ nyuma bibyara Easter Celebration iba buri mwaka mu kwizihiza Pasika.
Patient Bizimana ​yerekanywe mu rusengero n’umukunzi we bitegura kurushinga.
Kuri uyu munsi ni bwo aba bombi berekanwe bwa mbere mu rusengero rwa Evangelical Restoration Church (ERC) Masoro, Patient asanzwe ateraniramo.
Intambwe yo kwerekanwa kw’abasore n’inkumi bitegura kurushinga iri mu z’ibanze zibanziriza umuhango wo gusezeranira imbere y’itorero. Kiba kigamije no gushimangira ko abagiye kurushinga ari indakemwa mu mico n’imyifatire kandi abanyetorero babitangamo ubuhamya.
Mu materaniro yo ku Cyumweru ni bwo Patient Bizimana na Uwera Gentille bamaze igihe bari mu rukundo berekanwe imbere y’abakirisitu ba ERC Masoro.
Ni igikorwa cyabaye hifashishijwe ikoranabuhanga mu kwirinda ikwirakwira rya Coronavirus. Hahamagarwaga couple imwe ku yindi hanyuma hakerekanwa ifoto yabo.
Muri couples zaranzwe zizakora ubukwe uyu mwaka harimo n’iya Patient Bizimana na Uwera Gentille usanzwe atuye muri Leta ya Tennessee muri Amerika.
Ubwo Pasiteri Kamanzi Marcellin yahamagaraga amazina yabo byahinduye isura, humvikanye amajwi arenga aherekejwe n’umuziki wumvikanagamo indirimbo ya Patient Bizimana yitwa “Menye Neza”.
Ni ikimenyetso gisa n’icyerekanaga ko bishimiye kubona umukunzi w’uyu muhanzi uri mu bafite izina rikomeye mu muziki uhimbaza Imana w’u Rwanda.
Nubwo nta tariki iratangazwa y’igihe Patient Bizimana azarongorera, kuba ari mu rutonde rw’abaranzwe ni icyerekana ko uyu mwaka uzasiga atakiri mu busiribateri.
Patient Bizimana yamaze kuba umugabo byemewe n’amategeko kuko yasezeranye na Uwera muri Kamena 2019 mu Karere ka Rubavu. Ni umuhango wabaye mu bwiru bukomeye, uhezwamo itangazamakuru ndetse no kubona ifoto yabaye ingume.
Uyu muhanzi yavuzwe mu nkuru z’urukundo na bamwe mu bakobwa barimo n’abo basengana. Uwa nyuma baciye amarenga yo gukundana ni Deborah Uwamahoro Masasu [warushinze], uyu akaba ari umukobwa wa Apôtre Yoshua Ndagijimana Masasu, uyobora Evangelical Restoration Church ku Isi.
Uwamahoro yaje nyuma y’andi makuru yavugaga ko Patient Bizimana yagiranye ibihe byiza mu rukundo ruhishe na Gaby Kamanzi ariko yatangaje ko amufata nk’umuvandimwe we yubaha basangiye itorero ndetse n’umuhamagaro mu murimo w’Imana.
Uyu muhanzi kandi yanavuzwe mu rukundo Miss Rwanda 2015 Kundwa Doriane, na we avuga ko batagiranye ubucuti bwimbitse.
Patient Bizimana ni umuramyi umaze gushinga imizi mu ndirimbo zo kuramya no guhimbaza Imana.
Umuziki yawutangiye akiri muto, akiyumvamo impano yatangiye kwihatira kwiga gucuranga piano mu rusengero hanyuma bigeze mu 2007 asohora indirimbo ye bwite yitwa ‘Andyohera’ ari nabwo benshi batangiye kumubwira ko afite ijwi ryiza.
Yakunzwe bidasanzwe mu ndirimbo ze nka ‘Iyo neza’, ‘Amagambo yanjye’, ‘Menye neza’, ‘Ikimenyetso’, ‘Ubwo buntu, ‘Ndaje’ n’izindi nyinshi
Azwiho gutegura ibitaramo ngarukamwaka bya ‘Easter Celebration’ byitabirwa ku rwego rwo hejuru n’ibihumbi by’abakunda umuziki we. Yabiteguye ahereye ku byo yitaga ‘Poetic Evening of worship’ nyuma bibyara Easter Celebration iba buri mwaka mu kwizihiza Pasika.
Ambasaderi wa Australie muri EAC yacyeje impano ya Vestine na Dorcas.
Abinyujije ku rukuta rwe rwa Twitter yanditse agaragaza ko aryohewe n’impera z’icyumweru kubera indirimbo y’aba bana yitwa ‘Nahawe Ijambo’.
Yanditse ati “Muri weekend ndi kumva indirimbo ya Vestine na Dorcas. Abantu babiri bafite impano bo mu Rwanda bafitiye ubutumwa Isi. Muyishimire.”
Iyi ndirimbo ya Vestine na Dorcas ni yo ya mbere bahereyeho gusa yarakunzwe mu buryo bukomeye ndetse abasaga miliyoni eshatu bamaze kuyireba. Irimo ubutumwa buvuga ku muntu wahuye n’ibigeragezo ariko akaza gutabarwa n’Imana, akaba ayishima mu buryo bukomeye.
Mu minsi ishize basohoye iyo bise ‘Papa’ yaje ari iya kabiri mu rugendo rwabo rwa muzika ndetse nayo yarakunzwe.
Ishimwe Vestine Taricy yavutse tariki 2 Gashyantare 2004, ubu yiga mu mwaka wa Gatatu w’amashuri yisumbuye. Kamikazi Dorcas we yavutse ku wa 28 Kamena 2006. Yiga mu mwaka wa kabiri w’amashuri yisumbuye, bombi bavuka kuri Uzamukunda Elizabeth na Nizeyimana Mazimpaka.
Bavuka ari batandatu mu rugo iwabo, harimo abakobwa bane n’abahungu babiri. Baririmba muri Goshen Choir yo muri ADEPR i Musanze. Batangiye kuririmba ku giti cyabo mu 2018, mbere yo gushyira hanze indirimbo yabo ya mbere mu mpera z’umwaka ushize.
Ubu bari gufashwa mu muziki na Murindahabi Iréné. Bahuriye na Niyo Bosco mu nzu ifasha abahanzi yitwa M. Irene Entertainment.
Umuhanuzi T.B Joshua yitabye Imana.
Uyu mugabo wari ufite imyaka 57 yamenyekanye cyane bitewe n’inyigisho yagiye atanga ahantu hatandukanye cyane kuri televiziyo, ndetse yamaye mu gukora ibitangaza byo gusengera abarwayi hirya no hino.
Inkuru dukesha BBC ivuga ko urupfu rw’uyu mugabo rwamenyekanye kuri iki Cyumweru, bikaba byemejwe n’urusengero rw. Bavuze ko umurimo w’Imana yakoze utazibagirana.
Kugeza ubu ntiharamenyekana icyishe uyu mugabo, gusa umwe mu bagize umuryango we yabwiye Peoples Gazette ko T.B Joshua yapfuye ku mugoroba wo ku wa Gatandatu, umurambo we ukaba wajyanywe mu buruhukiro ngo basuzume icyamwishe.
Urupfu rwe rwatunguranye cyane kuko rwatangiye kuvugwa nyuma y’uko yari amaze gutanga inyigisho kuri televiziyo ye ya Emmanuel TV.
Ibyo wamenya kuri T.B. Joshua
Temitope Balogun Joshua, yavutse tariki ya 12 Kamena mu 1963, avukira muri Nigeria muri Leta ya Ondo, abyarwa na Folarin Balogun washakanye na Kolawole Balogun.
Uyu mugabo yavutse mu buryo budasanzwe kuko amakuru avuga ko yavukiye amezi 15. Yakuze ari umwana ukunda gusenga cyane kuko yabitojwe na nyina ndetse aza gukurikira umuhamagaro we ubwo yari mu mashuri yisumbuye aho yigishaga Bibiliya.
Mu 1987 yashatse gukomeza umuhamagaro we ndetse no kurushaho kwegerana n’Imana amara iminsi 40 mu masengesho, ayavuyemo nibwo yatangije urusengero rwe rwa Synagogue Church of All Nations (SCOAN).
Uru rusengero rwatangiye rufite abayoboke umunani kuri ubu rukaba rusengeramo abasaga ibihumbi 15 buri cyumweru. Yagiye yagura itorero rye kuko rifite amashami muri Ghana, mu Bwongereza no muri Afurika y’Epfo.
T.B Joshua yashakanye na Evelyne Joshua babyarana abana babiri b’abakobwa Serah Joshuana na Promise Joshua.
Uyu muvugabutumwa yamenyekanye mu bikorwa bitandukanye byo gusengera abarwayi aho yari azwiho gukiza indwara zidakira nka Sida, Kanseri n’izindi.
Uyu mugabo kandi yari umwanditsi w’ibitabo akaba yaramenyekanye cyane mucyo yise The Wisdom to Breakthrough.
Ni umwe mu bihayimana b’abaherwe ku mugabane wa Afurika dore ko mu 2011 yasohotse ku rutonde rw’abaherwe, ayo yabarirwaga hagati ya miliyoni 10 z’amadolari na miliyoni 15 z’amadolari.
Kuki bisigaye ari ihurizo kumenya ukijijwe n’udakijijwe muri iki gihe ?.
Hari n’uwo ubwira uti ‘runaka arakijijwe, ati yewe byihorere kuko muri iki gihe kumenya ukijijwe n’udakijijwe byabaye ihurizo.’ Icyakora na none bibaye ari uku bimeze, byaba biteye isoni.
Ubwo ikibazo nk’iki cyazamukaga mu mitima y’intumwa, Yesu yarababwiye ati “Nuko igiti cyiza cyose cyera imbuto nziza, ariko igiti kibi cyera imbuto mbi.” Matayo 7:17
Iyo ugenda hirya no hino ushobora gusanga umuntu akakubwira ati ‘ubu njye narakijijwe’, wabana na we igihe bikakunezeza kuko akwereye imbuto nziza mu buzima mwabanyemo. Hari n’undi ushobora kubikubwira ukumva ni byiza ariko mukanya gato yakwereka indi sura ukayoberwa ibibaye.
Mu minsi yanone usanga abakijijwe n’abadakijijwe bakubwira ko kumenya umuntu ukijijwe n’udakijijwe bibabera ihurizo, aho usanga umuntu wakabaye ikitegererezo akora ibihabanye n’ibyo avuga, wabireba ukumva . Bibiliya ibisobanura igira iti “muzabamenyera ku mbuto zabo.’’
Mbese burya imbuto wera zigaragaza uwo uri we, ntabwo watera urubuto rw’indimu ngo nirujya kwera rwere avoka, ibyo ntabwo bibaho ahubwo indimu ubwayo yera indimu hanyuma na avoka ikera indi avoka.
Byumvikane ko imbuto wera ari nako uri, iyo umukristo akijijwe by’ukuri kamere ya kera ntabwo iba ikimugenga ahubwo we aba ayigenga. Iyi niyo mpamvu imbuto wera ari ikintu ugomba guhereza agaciro. Nawe ubwawe ushobora kumenya niba ukijijwe cyangwa se niba utarakizwa kuko mu bintu bidashobora kukubeshya, ni umutima wawe.
Imbuto z’umwuka wera nicyo gipimo cyonyine gipima “Ubukirisito” bw’umuntu. Abantu bamenyereye kuvuga ko nta gipimo cy’ubukristo ariko aba ari uburyo bwo kwihagararaho no kubeshya kuko imbuto z’umwuka wera nizo gipimo. Ibi Yesu yabibwiye abigishwa be ubwo yababwiraga ati “Bazabamenyera ku imbuto zanyu...”.
Ntabwo ubukristo ushobora kubupimira mu ndwara wakijije cyangwa mu masengesho wasenze kuko ibyo hari igihe bigeramo ntibigire agaciro abantu bagasigara bareba ukuntu wowe umeze cyangwa uko witwara.
Kwera imbuto ni urugendo. Uzitegereze igiti cyose cyera imbuto uko bigenda, habanza indabo nyuma hakazagenda habaho impinduka zitandukanye kugeza ubwo hazaboneka imbuto nzima zuzuye zishobora gukoreshwa.
N’umukristo niko akwiriye kwera imbuto muri ubu buryo. Uko wari umeze ejo ntibigomba gusa n’uko uzaba usa ejo hazaza, ahubwo ugomba kuba wahindutse wabaye mushya.
Benshi mu bo mubana baba bategereje kureba ko bakubonaho za mbuto, iyo rero ntazo babonye ni ha handi wumva umuntu avuze ati “aho gukizwa nka kanaka nabireka”. Bivuze ngo ntacyo uba umurusha nubwo wowe uba witwa ko ukijijwe nyamara sibyo kuko nta mbuto uba ugaragaza.
Biradukwiriye ko niba twemeza ko dukijijwe tugenzura n’imbuto twera mubo tubana ndetse no mubyo dukora kugira ngo ntitwishushanye n’ab’iki gihe, ahubwo duhinduke rwose tugize imitima mishya kugira ngo tumenye neza icyo Uwiteka Imana yacu idushakaho muri iki gihe.
Inzira y’Umusaraba y’Abanya-Uganda bahowe Imana, ikabageza ku kugirwa Abatagatifu.
Abo bahowe Imana bashyizwe mu gitabo cy’Abatagatifu Kiliziya yiyambaza, gusa ubwo bicwaga n’Umwami Kabaka Mwanga wari utwaye icyo gihugu hagati ya 1885 na 1887 bari 45 kuko bari kumwe n’abo mu Idini ya Angilikani 23.
Buri wa 3 Kamena Abanya-Uganda bahurira ahitwa Namugongo kuri Bazilika ya Mutagatifu Karoli Lwanga, ahiciwe abagera kuri 26 batwitswe ari bazima barimo n’uwo wahitiriwe.
Urugendo rw’abo 22 bagizwe Abatagatifu, rwatangiye ubwo Umufaransa, Cardinal Charles Lavigerie, wari warashinze Ihuriro ry’Abamisiyoneri b’Abafaransa yageraga muri Afurika mu 1874.
Cardinal Lavigerie yageze mu Bwami bwa Buganda mu 1879 ari kumwe na bagenzi be 10 bagiye mu bice bya Tanganyika, Kivu na Ituri nyuma y’uko ubusabe bwe bwemejwe na Papa Leo XIII. Ubwo bwami yabugezemo butwawe na Muteesa I Mukaabya Walugembe Kayiira.
Icyo gihe Abanya-Uganda bari bafite ubwami bukomeye kandi ari bwo bukize muri Afurika yo Hagati, abamisiyoneri bahitamo kuhatangirira kwigisha ivanjili kugira ngo babone abayoboke.
Umwami Muteesa ntiyakiriye neza abo Bera bari bafite n’imikorere idasanzwe, ariko bamusabye ibiganiro aza kubemerera ko agiye kureba abo yakira hagati ya Islam, Kiliziya Gatolika n’Abaporotestanti.
Nyuma y’aho gato Muteesa yisubiyeho maze mu Rukiko rw’ibwami avuga ko nta myizerere n’imwe yemera kwakira.
Amaze gutanga mu 1884 yasimbuwe n’umuhungu we Kabaka Mwanga wa Kabiri wari mu myaka 18. Kuko yari akiri muto yabanje kwemera ibiganiro n’Abazungu abana nabo, nyuma na we agenda abahunga atinya ko yazatakaza ubutegetsi kubera kuva ku myemerere gakondo.
Muri Mutarama 1885, Mwanga yafashe Abanya-Uganda batatu barimo Rugarama Joseph, Kakumba Mark na Serwanga Noah bari barayobotse Ivanjili abica urw’agashinyaguro asa n’utanga urugero. Mwanga yabakuyemo imbavu imibiri yabo arayitwika.
Mu Ukwakira uwo mwaka ubwo Musenyeri mushya wa Angilikani, James Hannington yazaga mu Bugande, yarafashwe arafungwa nyuma y’iminsi umunani we n’abo bari kumwe Mwanga ategeka ko bicwa.
Joseph Mukasa wari umuhuza wa Mwanga n’abamisiyoneri yamushinje kwica Hannington atamuhaye uburyo bwo kwisobanura, na we Umwami ahita ategeka ko bamuca umutwe. Yishwe ku wa 15 Ugushyingo 1885.
Charles Lwangwa wari warakiriye Ivanjiri, ku munsi w’urupfu rwa Joseph Mukasa we n’abandi bari barakiriye agakiza bagiye aho abapadiri babaga maze barabatizwa.
Mu ibanga rikomeye Padiri Siméon Lourdel yababatije barimo na Mutagatifu Kizito wari ufite imyaka 14 y’amavuko.
Karoli Lwanga yakoze ibikorwa bitandukanye birimo no kurwanirira abagore bafatwaga ku ngufu n’umwami Mwanga, ubwo ingoro ye yashyaga akajya kuba ku nyubako yari ku nkombe y’Ikiyaga cya Victoria.
Ku wa 26 Gicurasi 1886, abenshi mu bashinjwaga kuva kuri gakondo y’Abanya-Uganda bagejejwe mu rukiko, ari naho urugendo rwo kuba Abatagatifu rwatangiriye kuko benshi batinyutse bagahamiriza imbere y’umwami ko bazaguma mu bukrisitu kugeza ku gupfa kwabo.
Umwami yahise ategeka ko bajyanwa gufungirwa Namugongo. Abajyanywe bari abayoboke ba Kiliziya Gatolika 16 n’abangilikani 10. Bakoze urugendo rwa kilometero zirenga 10 bajyanwa baziritswe iminyururu n’imigozi.
Mu rugendo rutoroshye rusezera ku Isi, bagiye baririmba ari nako baherekejwe n’isengesho.
Ku wa 3 Kanama 1886, Karoli Lwanga wari waragiye ku ruhande rw’Abazungu hamwe n’abo bari kumwe i Namugongo, Umwami yategetse ko bicwa babanje gutwikwa ari bazima.
Mu magambo yavuze arimo gupfa, Mutagatifu Karoli Lwanga, yagize ati “Muri kuntwika ariko mumeze nk’abari kumenaho amazi”.
Kizito we agiye gupfa yasezeye agira ati “Murabeho nshuti, turi mu nzira yacu!”.
Byasaga n’aho yarimo atera imbaraga abababonaga batwikwa ngo batazacika intege zo gukorera Imana.
Uwishwe bwa nyuma muri abo Banya-Uganda bahowe Imana ni Jean Marie Muzeyi waciwe umutwe tariki 27 Mutarama 1887.
Mu 1920 Papa Benedigito XV yabashyize mu rwego rw’Abahire, ku wa 18 Ukwakira 1964 Papa Paul VI abashyira mu gitabo cy’Abatagatifu. Kuva icyo gihe buri wa 3 Kanama, Kiliziya Gatolika yizihiza Umunsi w’Abatagatifu bahowe Imana b’Abanya-Uganda.
Nyuma yo kubagira Abatagatifu, hashize imyaka itanu Papa Paul VI yabaye umupapa wa mbere usuye Afurika yo Munsi y’Ubutayu bwa Sahara, aje gushyira ibuye ry’ifatizo kuri Bazilika ya Mutagatifu Karoli Lwanga i Namugongo yuzuye mu 1975. Ubu isurwa n’amamiliyoni y’abaturutse hirya no hino mu Isi, ndetse na Papa Francis yarahasuye mu 2015.
Nyuma yo gusinyana n’ikigo cyo muri USA, Gahongayire yasubiyemo indirimbo “Hari impamvu pe”.
“Hari impamvu pe” ni indirimbo igizwe n’iminota ine n’amasegonda umunani, iri mu ndimi ebyiri zirimo Ikinyarwanda n’agace gato karirimbwa mu Cyongereza.
 Ikigo cy’Abanyamerika gicuruza umuziki kikaba kiyobowe n’umunyamuziki Julia Wade, uzwi mu ndirimbo zirimo ‘Lauv’.
Kuva mu 2006, Watchfire Music ikorana n’abahanzi bo mu bihugu bitandukanye byo ku Isi ndetse icuruza indirimbo, igategura ibitaramo byagutse, ikaba inafite ishami rizitunganya.
Amasezerano Gahongayire yasinyanye na Watchfire Music afite agaciro ka miliyoni zigera kuri 50 Frw. Uyu muhanzi yagurishije album enye muri zirindwi afite. Iki kigo kikimara kugura izi album cyakozemo imwe ndetse buri ndirimbo iyigize ihabwa amagambo ayisobanura mu Cyongereza.
Nyuma yo kwinjira muri iyi mikoranire, Gahongayire yasohoye indirimbo “Hari impamvu pe”. Yayishyize hanze bwa mbere mu 2009; irimo ubutumwa bukangurira abantu gushima Imana nubwo banyura mu bikomeye.
Iyi ndirimbo ifite amateka yihariye kuko ariyo ya mbere uyu muhanzikazi uri mu bubashywe mu muziki uhimbaza Imana, yasohoye indirimbo yiyandikiye.
Kuva icyo gihe yayigiriyeho umugisha ndetse izamura izina rye mu ruhando rw’umuziki uhimbaza Imana, aho ari umwe mu bubashywe kubera ibihangano bitandukanye yasohoye bigahembura imitima ya benshi.
Gahongayire yavuze ko nyuma y’imyaka 11 yasohoye iyi ndirimbo iri kumwe n’amashusho yayo nyuma yo kubisabwa n’abakunzi b’ibihangano bye.
Yagize ati “Indirimbo turirimba ntizisaza. Imicurangire ishobora gusigara inyuma ariko ijambo ry’Imana ntirisaza. Indirimbo yongeye kumbera nshya, kuko uko biri kose hari impamvu nyinshi zo gushimana Imana.’’
Yakomeje ati “Nabisabwe n’abantu benshi nanjye nsanga iri mu murongo ndimo wo kugwiza amashimwe. Nayikoze nyuma y’indirimbo nka ‘Ndanyuzwe’ navuga ko biri mu murongo umwe.’’
“Hari impamvu pe” yatunganyijwe mu buryo bw’amajwi na Santana mu gihe amashusho yayo yafashwe na Doux wo muri PRAY VISUALS.
Mu bandi bayirambitseho ikiganza harimo Rugamba Serge [Music Director], Peace Hoziana na Aline Apendeki bafashije mu kuririmba, Makeup yakozwe na Trendy Shadow, yambitswe na Ben Fashion na Alga Fashion mu gihe amafoto yafashwe n’abarimo Musinga Patrick uvukana na Papi Clever.
Gahongayire ubusanzwe akorera umuziki muri Kina Music kwa Producer Ishimwe Clement. Yavuze ko indirimbo ye nshya yayikoze yamuhaye uburenganzira ndetse yanyuzwe n’uburyo yakoranye n’abantu bafatanyije.
Izina ry’uyu muhanzi ryazamuwe n’indirimbo zirimo “Hari impamvu pe”, “Iyabivuze”, “Ndanyuzwe”, “Warampishe”, “Nta banga”, ‘‘Nzakomeza’’ n’izindi. Amaze gukora album zirindwi zirimo iyo yise “New Woman” aheruka kumurika ku wa 27 Ukwakira 2017.
Gahongayire ubarizwa muri Moriah Entertainment ari gukora kuri album izaba iriho abahanzi batandukanye, ateganya kumurika muri uyu mwaka. Mu yindi mishinga afite harimo ijyanye n’ibikorwa by’ubugiraneza byo gufasha abatishoboye anyuza mu muryango we Ndineza Foundation.
Korali Shalom yasohoye indirimbo “Umuntu w’imbere”, ihanura abantu kudacogora gukora neza.
Iyi korali ibarizwa mu Itorero ADEPR muri Paruwasi ya Nyarugenge, yashinzwe mu myaka yo hambere mu 1986. Kuva icyo gihe ikora ivugabutumwa rigamije guhindura benshi ku kwakira agakiza.
Indirimbo nshya ya Korali Shalom igusha ku buzima abantu babamo buri munsi no kubakomeza mu gihe bari kunyura mu bikomeye.
Perezida wa Korali Shalom, Ndahimana Gaspard, yabwiye IGIHE ko indirimbo yabo nshya yubakiye ku butumwa bushimangira ko abantu bakwiye kwita ku muntu w’imbere.
Yagize ati “Umuntu w’inyuma arakubitwa, agaterwa amabuye, akagirirwa nabi ariko uw’imbere ari bwo bugingo arushaho gukomera. Dukwiye kurushaho gukora neza, dukiranuka. Ubutumwa umuntu w’imbere avuga butuma ahinduka mushya.’’
Abajijwe niba ubutumwa buri mu ndirimbo bwaba bufitanye isano n’ibyo Korali cyangwa abakunzi bayo banyuzemo, yasubije ko abakozi b’Imana baca mu bibabaza umubiri ariko bikabakomeza mu gihe bavuga ubutumwa bwiza.
Perezida Ndahimana yavuze ko mu minsi iri imbere, Korali Shalom ifite imishinga iteganya gukora irimo gukomeza gusohora ibihangano binyura abakunzi b’indirimbo zo ku musaraba.
Korali Shalom yahisemo no kongera imbaraga mu gukoresha imbuga nkoranyambaga mu gukomeza gusakaza ubutumwa bwiza mu batuye mu mfuruka z’Isi yose.
Indirimbo “Umuntu w’imbere” igizwe n’iminota ine n’amasegonda 33. Abaririmbyi bayigaragaramo bose baba bambaye imyenda yera. Mu kurushaho kugeza ubutumwa buyirimo kuri benshi, amagambo ayigize yahinduwe mu Cyongereza kugira ngo n’abatumva Ikinyarwanda ibafashe.
Yasohotse nyuma y’iyiswe “Ijambo Rirarema” yashyizwe hanze mu ntangiriro za 2021.
Korali Shalom imaze imyaka 35 ishinzwe, yamamaye mu ndirimbo zirimo “Nzirata’’, “Abami n’abategetsi’’, “Nzamamaza”, ‘‘Nyabihanga’’ n’izindi.
Iyi korali yashinzwe mu 1986 ari korali y’abana bato, yitwaga “Umunezero”. Mu 1990 yemerewe kwitwa izina, ifata “Shalom” rimaze gushinga imizi.
Korali Shalom igizwe n’abaririmbyi 105 hatabariwemo ababa hanze y’u Rwanda n’abandi bayinyuzemo ariko batakiboneka kubera inshingano zitandukanye; ni ubuheta mu makorali y’i Nyarugenge nyuma ya Hoziana. Imaze gukora album enye z’amajwi n’ebyiri z’amashusho.
Imanirafasha Samuel yasohoye amashusho y’indirimbo “Amariba” isubizamo abihebye ibyiringiro.
Amagambo agize indirimbo “Amariba” ahumuriza abahuye n’ibibazo mu gakiza ndetse umuhanzi yababwiye ko hari Umuremyi ubitayeho.
Amashusho y’iyi ndirimbo y’iminota ine n’amasegonda 24, yafashwe anatunganywa na Karenzo Pro.
Imanirafasha ni umusore ukunda Imana no kuyikorera, ni umuvugabutumwa bwiza bw’ijambo ry’Imana akaba n’umunyamasengesho ubarizwa mu Itorero rya ADEPR Remera mu Karere ka Gasabo mu Mujyi wa Kigali.
Urugendo rwo gukora umuziki nk’umuhanzi wigenga yarutangiye mu mwaka ushize wa 2020.
Imanirafasha avuga uko indirimbo “Amariba” yaje muri we nyuma y’amagambo yasomye muri Bibiliya.
Yagize ati “Indirimbo ‘‘Amariba’’ yaje ivuye mu ijambo ry’Imana riri mu Gitabo cy’Itangiriro 26:15,22. Mu by’ukuri nabonye iminsi ya none umurimo w’Imana urimo intonganya nyinshi bityo bigatuma intama zigwa umwuma, nibutsaga abantu ko umurimo ufite uwawitangiye, wawumeneye amaraso ariwe Kirisitu.”
Mu ntego afite mu muziki, Imanirafasha avuga ko agiye gushyira imbaraga cyane mu gukomeza gukora izindi nyinshi kugira ngo ubutumwa Imana yamushyize ku mutima azabashe kubusangiza n’abandi abinyujije mu ndirimbo.
Uyu muhanzi yatangiye guhimba no kwandika indirimbo ubwo yigaga mu mashuri yisumbuye muri Ethiopie.
Akomeza agira ati “Kubera ko nkunda gusoma cyane Bibiliya kandi kikaba ari igitabo niyumvamo cyane byamviriyemo kujya nandika indirimbo ifite amagambo mvanye muri Bibiliya. Icyo gihe izo nandikaga zose nazihaga korali zigakoreshwa mu kigo.”
“Amariba” ni indirimbo ya kane ya Imanirafasha, mbere yayo yasohoye izirimo “Humura”, “Ndashaka kugendana nawe” na “Jya Wizera”, zose ziri ku rubuga rwa YouTube.
Gukoresha nabi ikoranabuhanga, kimwe mu biganisha ahabi umuryango.
Mu by’ukuri Imana niyo soko y’ubwenge kimwe n’uko ariyo soko y’ibyiza byose ariko kubwo kwigomeka abantu buri gihe bahimba ubwenge bwabo bahereye ku bw’Imana bagakora amabi menshi, ndetse na Satani ahimba ubwenge akopeye ku bw’Imana maze akarimbura benshi, kuko ubwenge bw’Imana bufasha abantu kubaho neza no kubana neza ariko ubwenge bw’isi n’ubw’abadayimoni buryanisha abantu kandi bukababeshaho ku nkeke.
Ikoranabuhanga rero ntabwo ari Satani warizanye ahubwo we azi gukoresha amayeri ye agatera abantu kurikoresha nabi bakisenyera.
Reka dufate urugero, nka telefone ni umugisha w’ubwenge Imana yahaye abantu kugira ngo bashobore kuvugana batari kumwe kandi mu buryo bwihuse ariko Satani we azicamo akakumvisha ko ugomba kuyikoresha mu kubeshya maze bikakuviramo gusenya. Biratangaje kubona umuntu umuhamagara akakubwira ngo ari I Kigali kandi ari I Butare, cyangwa akakubwira ngo ari mu nama kandi ari mu muhanda mu modoka cyangwa akakubwira ko aho ari imvura iri kugwa kandi izuba ricanye, none se ubwo ikibazo ni telefone cyangwa ni abazivugiraho?
Imana yahaye Adamu na Eva ingobyi ya Edeni kandi irimo ibyiza byose ariko irimo n’icyo batemerewe gukoraho, aricyo giti kimenyesha ubwenge bw’ikibi n’icyiza ariko umwanzi yarabashutse bagomera Imana bibaviramo gutakaza iyo ngobyi. Ni kimwe nuko ikoranabuhanga rifite ibyiza byinshi ariko hari n’ibyo tugomba kwirinda gukora kuko nitubikora bizadusenyera.
Muri iki gihe imbuga nkoranyambaga zigiye kuzasenya imiryango myinshi kuko abana n’ababyeyi batakibonana ngo baganire, abagabo n’abagore ntibakiganira nk’abashakanye ahubwo usanga buri wese ari kuri telefone ye, iPad cyangwa se mudasobwa, umwe ari kuri Facebook undi ari kuri Instagram, umwe ari kureba film undi ari kureba umupira, umwe yahamagara undi akamubwira ati ‘mbabarira ndahuze’, umwana yashaka kuvugisha umubyeyi, umubyeyi akamubwira ati ‘mpa amahoro’ kandi ubwo wenda ari kwirebera uko abandi biriwe n’ibyo bari gukora akibagirwa ko umuryango we ariwo uza mbere kurusha ibindi byose.
Hari n’abantu batajya basenga cyangwa ngo basome ijambo ry’Imana ariko usanga barahindutse abavugabutumwa bo ku mbuga nkoranyambaga, hakaba n’abandi batajya babwira abakunzi babo ko babakunda ariko bakabibabwirira ku mbuga nkoranyambaga, ibi rero birema undi muntu mu muntu, hakabaho umuntu wo mu buzima busanzwe n’umuntu wo ku mbuga nkoranyambaga kandi kenshi usanga uwo ku mbuga nkoranyambaga ari umuntu mwiza utandukanye cyane n’uwo mu buzima busanzwe.
Ikindi kandi hari n’abasigaye bakundanira kuri izi mbuga bakabazisambaniraho ku buryo imiryango myinshi usanga umugabo atakibana n’umugore barabigize ibanga ariko ugasanga umuntu aririrwa yandikirana n’abantu atazi n’abo atarabona yibwira ko bamukunda akirengagiza abo babana bamukundira uko ari, batamukundira uko yifotoza dore ko hari na benshi bisiga ibirungo ubundi bakifotoza ukaba utabamenya ubabonye mu buzima busanzwe.
Mu by’ukuri ikintu cya mbere izi mbuga zitwara ni umwanya kandi umwongereza yaravuze ngo “Time is Life” (Umwanya ni Ubuzima) ugutwaye umwanya aba agutwaye ubuzima. Dukwiriye rero kwisuzuma tukareba uburyo dukoresha izi mbuga, tukareba niba bituzanira inyungu cyangwa igihombo. Niba mu by’ukuri ubona biguteranya n’uwo mwashakanye cyangwa bigatuma udaha abana cyangwa abandi umwanya, gerageza ubigabanye kuko mu minsi iri imbere wazasanga byaragusenyeye umuryango.
Umubwiriza mu gice cya gatatu yaravuze ngo “buri kintu kigira umwanya wacyo, kandi icyo uha agaciro nicyo uha umwanya munini”. Twisuzume turebe niba abantu b’ingenzi mu buzima bwacu tukibaha umwanya cyangwa niba tutawuha abatanatwitaho mu gihe bikomeye. Gira umwanya wo kubana n’abawe telefone n’ibindi byuma mubifashe hasi, musangire ku meza mudafite amatelefone, muryame mutari kuri telephone maze ibyo bindi nabyo bigire umwanya wabyo kandi nubijyaho wubake abantu kandi nawe ukurikire abakubaka.
Mu by’ukuri imbuga nkoranyambaga zifasha abantu kumenya amakuru, kwiyungura ubumenyi, kongera inshuti, kumenyana, guhanahana amakuru mu buryo bwihuse, kugeza ijambo ry’Imana ku bantu benshi mu kanya gato, kubaka abantu ukoresheje impano Imana yaguhaye, kuvugana n’abantu wenda byari kuzakugora kugeraho, gusoroma ubumenyi buva mu bafite inararibonye ariko na none ibyo byose ntacyo byakumarira udafite umuryango mwiza, urimo amahoro n’urukundo Kandi wubaha Imana, ibyo rero birasaba ubwenge no kwitonda kuko tutitonze twazasanga twarisenyeye dusigaye tuba kuri Facebook , whatsap, Instagram , Twitter, Snapchat, tugatakaza abo twakundaga natwe bakadukunda.
Abayobora amadini ntibumva kimwe itegeko ryemerera umugore gukuramo inda.
Ibi babigarutseho kuri uyu wa Gatanu tariki ya 21 Gicurasi 2021 nyuma yo guhugurwa na HDI ku itegeko ryemerera abagore n’abakobwa gukurirwamo inda kwa muganga ku muntu wujuje ibyo amategeko ateganya.
Impuguke mu buzima bw’imyororkere zitangaza ko buri mwaka abagore bagera ku bihumbi 17 bahura n’ingaruka zo gukuramo inda mu buryo bwa magendu aho bakirwa mu bitaro n’amavuriro ngo bahabwe serivisi y’ubutabazi bwihuse.
Ubusanzwe itegeko riteganya ibyaha n’ibihano mu Rwanda mu ngingo yaryo 125, ivuga ko kutaryozwa icyaha cyo gukuramo inda bibaho iyo byakozwe kubera impamvu zirimo kuba uwakuriwemo inda yarakoreshejwe imibonano mpuzabitsina ku gahato, kuba uwakuriwemo inda yarayitwaye nyuma yo kubanishwa n’undi nk’umugore n’umugabo ku gahato, kuba yaratewe inda n’uwo bafitanye isano rya hafi kugera ku gisanira cya kabiri, kuba inda ibangamiye ubuzima bw’utwite cyangwa ubw’umwana atwite.
Uko abanyamadini bafata iri tegeko
Abayobora amadini n’amatorero baganiriye na IGIHE hari abavuze ko badashobora kujya imbere y’abakirisitu ngo babasobanurire ibijyanye n’iri tegeko kabone nubwo ritemerera buri wese gukuramo inda.
Bavuze ko uburyo ubwo aribwo bwose bwakoreshwa mu gukuriramo umuntu inda nk’abakirisitu batabwemera gusa bakavuga ko na none batazarwanya gahunda za Leta ariko ko batazabyigisha mu madini n’amatorero yabo.
Hari abandi bavuze ko iri tegeko kuryigisha abakirisitu ntacyo bitwaye ngo kuko impamvu izi nda zikurwamo haba hagamije kuramira ubuzima bwa wa wundi wayitwaye byashobokaga ko yamuhitana, bakavuga ko bijyanye n’iterambere isi igezemo kubyigisha ntacyo bitwaye.
Umushumba w’itorero Vivante Paruwasi ya Kayonza, Rev Kareramanzi Callixte, yavuze ko bashingiye ku myizerere yabo ku bw’ijambo ry’Imana rigaragaza ko gukuramo inda ari icyaha ibi ngo bikaba aribyo agenderaho atakwigishiriza mu itorero rye iri tegeko.
Ati “ Nkanjye ku giti cyanjye numvise ntabyigisha ariko undi bitewe n’imyizerere ye ashobora kubyigisha gusa njye sinahagarara hariya ngo mbyigishe.”
Yavuze ko ashobora kwifashisha ubundi buryo bwo kwigisha no guhugura abakirisitu be, akabigisha uburyo bashobora kwirinda no gukurikiza amategeo y’Imana. Uwo binaniye ngo yamwohereza mu buyobozi bwite bwa Leta akaba aribwo bumufasha ariko we atabigizemo uruhare.
Ku ruhande rwa Pasiteri Mudaheranwa Félix uyobora ADEPR mu Mujyi wa Kayonza we asanga iri tegeko kuryigisha ntacyo bitwaye ngo kuko rigamije gutabara ubuzima bw’abanyarwanda.
Ati “ Nk’umuyendini hari icyo nzafasha abo nyoboye nyuma yo kurisobanukirwa, gukuramo inda birashoboka igihe bibangamiye ubuzima bw’umuntu, igihe uburyo yayitwayemo buteje ikibazo, abakirisitu tuzabafasha kubasobanurira kuko si buri wese uyikurirwamo.”
Pasiteri Mudaheranwa yavuze ko Leta y’u Rwanda itemerera abantu gukuramo inda kandi ari nako nabo babyemera nk’abakirisitu kuko ari icyaha akavuga ko kuba hari itegeko rishobora kurengera umuntu wari ugiye gutwita iyo nda ikaba yanamuvutsa ubuzima badashobora kubirwanya.
Umuyobozi w’Akarere ka Kayonza wungirije ushinzwe imibereho myiza y’abaturage, Harelimana Jean Damascene, we avuga ko kuba umuntu atabikora bidakuraho kuba abizi neza yanabihuguriwe.
Yavuze ko icyo basaba abanyamadini ari ukutavuguruza itegeko ngo babe babuza abakirisitu babo kugana ibitaro mu gihe bakeneye iyi serivisi kandi bujuje ibisabwa, yavuze ko ikigamijwe ari ugutuma umunyarwanda ahabwa ubuvuzi bwizewe kandi agakomeza kugira ubuzima bwiza.
Umunsi Mukuru wa Eid al-Fitr uzaba kuwa Kane.
Mu itangazo RMC yashyize hanze kuri uyu wa Kabiri, yatangaje ko “Ubuyobozi bukuru buboneyeho umwanya wo kwifuriza Abayisilamu n’Abanyarwanda bose muri rusange kuzagira umunsi mukuru mwiza wa Eid al-Fitr.”
Mufti w’u Rwanda, Sheikh Hitimana Salim yabwiye IGIHE ko kubaha Imana n’urukundo bikwiriye kuba ikirango cy’abayisilamu no mu bihe bisanzwe.
Ati “Igisibo tuvuyemo ni nk’ingando abantu barimo baba bakwiye gukuramo amasomo yo kwiyegereza Imana. Kuyubaha n’urukundo bazabikomeze no mu bihe bindi mu myaka iri imbere.”
Mufti Hitimana Salim yakomeje asaba Abayisilamu kuzaza kwifatanya nabo ku munsi mukuru wa (Eid al-Fitr,) nyuma y’isengesho rizarangira saa yine z’igitondo.
Igisibo ni rimwe mu mahame atanu y’idini ya Islam, risaba abayoboke baryo kwigomwa amafunguro, ibinyobwa mu bihe bisanzwe n’ibindi bibashimisha bakarangamira Imana. Gusa bemerewe gufata ifunguro izuba rirenze no mu rukerera.
Eid al-Fitr, ni umunsi uba ari ikiruhuko ku bakozi bose mu Rwanda, inshuti n’abavandimwe bakajya kwishimana n’abayisilamu kuri uwo munsi mukuru.
Minisiteri y’abakozi ba Leta n’Umurimo yatangaje ko mu rwego rwo kwifatanya n’Abayisilamu mu kwizihiza umunsi mukuru wa Eid al-Fitr, kuwa Kane tariki 13 Gicurasi 2021 ari umunsi w’ikiruhuko.
Minisitiri Gatabazi yasabye Kiliziya gukoresha Pacis TV mu kubaka Abanyarwanda bakunda igihugu.
Ni ubutumwa yatanze kuri uyu wa Kabiri tariki 4 Gicurasi 2021, ubwo yafunguraga ku mugaragaro Televiziyo ya Kiliziya Gatolika, PACIS TV, yari imaze umwaka ikora ariko itarafungurwa ku mugaragaro ndetse ikaba yiyongereye kuri shene zizajya zigaragara kuri Canal+.
Minisitiri Gatabazi yavuze ko Leta y’u Rwanda na Kiliziya Gatolika bifitanye igihango mu bufatanye muri gahunda zihindura ubuzima bw’abaturage cyane cyane uburezi, ubuvuzi, guteza imbere imibereho y’abaturage, ibikorwa remezo n’ibindi.
Ashimangira ko iyi televiziyo ije ari indi ntabwe yiyongera kuri ubwo bufatanye.
Yagize ati “Leta y’u Rwanda yakomeje gushyigikira itangazamakuru no kuriteza imbere binyuze muri politiki n’amategeko byashyiriweho gufasha abakora umwuga w’itangazamakuru n’abifuza gushinga ibitangazamakuru byabo.”
Yavuze ko gufungura Pacis TV, nk’igitangazamakuru gishya mu Rwanda byabaye nyuma y’umunsi umwe hizihijwe Umunsi Mpuzamahanga w’Ubwisanzure bw’Itangazamakuru, ari igishimangira ko ubwisanzure mu gihugu bwatumye mu myaka 27 ishize ibitangazamakuru bigenda byiyongera ndetse na Pacis TV ikaba ije kubishimangira.
Minisitiri Gatabazi yavuze kandi ko iyi televiziyo ije ikurikira Radio Maria nayo isanzwe ari iya Kiliziya Gatolika kandi byose bikaba byifashishwa mu kugeza ivugabutumwa ku banyarwanda.
Ati “Nsanzwe numva Radio Maria, mu bihe bya Covid-19 yigishaga abanyarwanda uko bakwirinda Covid-19, kubahiriza amabwiriza yashyizweho y’ubwirinzi. Ibi rero na Pacis TV twizeye ko izakomereza muri uwo murongo wo kwigisha ubutumwa bwiza buhindura roho ariko ikanigisha ubutumwa bufasha abantu kubaho neza no gukunda igihugu cyabo.”
Yakomeje agira ati “Na mbere ya Covid-19, ifasha abarwayi, abasaza n’abakecuru batabasha kujya mu misa, byatumye batiheba kandi bakamenya n’amakuru.”
Minisitiri Gatabazi yasabye by’umwihariko ubuyobozi gukomeza kwifashisha Pacis TV, mu kubaka umunyarwanda uhamye uharanira ijuru ariko abijyanisha no guharanira gukunda igihugu cye.
Ati “Kubaka umuntu uhamye ngira ngo ni ibintu abari muri Kiliziya Gatolika bazi kuturusha, bazajya bongeramo uwo mwanya. Kenshi iyo nabonye umwanya ngakurikira ibiganiro mbonamo ibikomeye byo kubaka umuntu. Turizera ko muzakomeza kwigisha abanyarwanda kuba Umukirisitu mwiza ariko akaba n’umunyarwanda mwiza icyarimwe, gukunda ijuru no guharanira kuzarigeramo bikubakwa no gukunda u Rwanda.”
Antoine Cardinal Kambanda, Arkiyepiskopi wa Kigali yavuze ko ubwo Vatican yashishikarizaga Kiliziya Gatolika ku Isi kugeza ubutumwa ku bakirisitu hifashishijwe ikoranabuhanga ari nabwo hatangijwe iyi televiziyo ya Pacis Tv.
Yakomeje agira ati “Twashishikarijwe gukoresha ibinyamakuru kugeza inkuru nziza ku bantu bose cyane cyane ko ari ijambo ritanga amahoro ryubaka nk’iyi televiziyo y’amahoro [Pacis TV], ishinzwe by’umwihariko gutangaza ihumure n’amahoro ku Isi yacu.”
Cardinal Kambanda yavuze ko bigendeye ku busabe bw’abakristu ndetse n’ubwo Minisitiri Gatabazi yabagejejeho, uretse ibiganiro byibanda ku iyobokamana n’ivugabutumwa, bazongeramo ibigaruka ku kubaka umuryango.
Ati “Muri iki gihe hakenewe gushyigikira umuryango, gufasha umuryango ari abato kubaka umuryango harimo imfubyi zitagize amahirwe yo kugira umuryango, usanga bibana mu mujyi, ubwo rero itangazamakuru rirabafasha mu bujyanama, mu nyigisho z’uburyo urugo rwa Gikirisitu rwubakwa.”
Pacis TV ifite intego yihariye yo kwegeranya abantu n’Imana. Ni yo televiziyo ya mbere ishingiye ku myemerere ya Kiliziya Gatolika ikorera mu Rwanda nyuma ya Radio Maria.
Chorale Christus Regnat yahimbye indirimbo ivuga ku buhangange bw’Imana.
Ni nyuma yo gusohora indirimbo zinyuranye mu 2020, yongera gukora mu nganzo isohora indirimbo ‘ Umukozi w’umuhanga’ yahimbwe na Iyambonye Arcade umwe mu abanyamuziki ba Chorale Christus Regnat.
Bizimana Jeremie usanzwe ari umuhimbyi, umwarimu w’indirimbo ndetse akanamamaza ibikorwa by’iyi korali, yabwiye IGIHE ko igitekerezo cy’iyi ndirimbo cyaje bashaka kwerekana ibikorwa bikomeye Imana ikorera muntu.
Ati “Twatekereje ibikorwa bihambaye Imana ikorera umuntu, twifashisha Iyambonye Arcade maze nk’umuhanzi abikuramo igitekerezo cyo kurata ibigwi by’Imana nyagasani yo dukesha byose ibyiza byose dutunze.”
Iyi ndirimbo yatunganyijwe mu buryo bw’amajwi na Emmy Pro wo muri Universal Record na Bob Pro muri The Sound Studio. Amashusho yayo akorwa na Aimé Pride ukorera muri Universal Record.
Chorale Christus Regnat imaze kuba ubukombe mu makorali ya Kiliziya Gatolika. Ni korali igizwe n’abaririmbyi bari mu byiciro bitandukanye by’imyaka, aho usangamo urubyiruko rw’abasore n’inkumi, abagore n’abagabo, amajigija n’ibikwerere ndetse n’abari hejuru ho gato mu myaka.
Christus isanzwe yamenyekanye cyane mu bitaramo byashimishaga benshi mu bihe bitandukanye. Yashinzwe mu 2006, ivukira kuri Centre Christus i Remera mu Mujyi wa Kigali. Kuva mu 2008, ibarizwa kuri Paruwasi Regina Pacis i Remera. Ubu ifite imizingo itandatu y’indirimbo zabo mu buryo bw’amajwi, imaze gukora ibitaramo bikomeye bitanu.
Padiri Amerika yamuritse igitabo ‘Muzabamenyera ku mbuto bera’, Past Mpyisi agaya abo amadini yagize ‘kasuku’.
Ni igitabo Padiri Amerika avuga ko yanditse nyuma yo kubona ko buri munsi amadini yiyongera ariko umusaruro uyavamo ntugaragarire mu mbuto abayarimo bera.
Mu gikorwa cyo kumurika iki gitabo cyabaye kuri uyu wa Gatandatu muri muri Centre Saint Paul i Kigali, Padiri Amerika yavuze ko abigisha mu madini bakwiriye guhindura imikorere, bagaharanira kwigisha abayoboke babo ibituma berera bagenzi babo imbuto batagendeye ku myemerere, ahubwo bishingiye ku bumuntu.
Ati “Burya umuntu utemera n’iyo wamwigisha ntacyo yafata ariko nanone kuvuga ngo uremera gusa ukemera ibintu utabisobanukiwe, ni bwa bujiji.Uwigisha ijambo ry’Imana ntakwiriye kuvugira mu rwihishwa , akwiriye kuvugira ahabona kugira ngo ikidasobanutse gisobanuke.”
Yavuze ko mbere na mbere umuntu kugira ngo yemere, akwiriye kubanza kwigishwa kugira ngo amenye ishingiro ry’ukwemera kwe, bimuyobore mu kwerera abandi imbuto nziza, aho kuba imbata y’idini nk’umufana.
Ati “Turagira ngo wa muntu aho ari ajijuke hanyuma niyera imbuto azamenye n’imbuto ategereje. Ntabwo wakwera imbuto utazi aho uhagaze. Twigisha abantu kugira ngo bajijuke hanyuma bere imbuto.”
Pasiteri Ezra Mpyisi, umudivantiste w’umunsi wa karindwi akaba umwe mu bifashishijwe mu gutanga inyigisho muri iki gitabo, yavuze uburyo na we akijya mu idini, ibyo bamubwiraga byose yabimiraga bunguri, nta bushishozi ashyizemo.
Ati “Ijambo ry’Imana naryakiraga nkuko abapasiteri babimbwiraga, nkaryakira nka kasuku. Icyo bavuze nkavuga icyo, icyo bambwiye kwanga nkacyanga icyo bambwiye gukunda nkagikunda, mbifata ntyo mba umukiristo wirinda, ukomeye kugira ngo Imana izanjyane mu ijuru.”
“Nabaye mwarimu, igihe kiragera mba pasiteri , ariko pasiteri kasuku uvuga ibyo abwiwe. Mba umukiristo w’intangarugero ariko ufite ubwoba. Nakora icyaha nkajya ku mavi nkasenga ngo ngiye kubura ijuru. Barambwiye ngo gusenga no kwiyiriza nibyo bizatuma ubona ijuru. Icyacumi n’amaturo nkabyitondera. Mpindura imibereho myiza ikiguzi cyo kuzajya mu ijuru, kandi baratubwiraga bati iby’Imana ntibibazwa, ubyemera uko ubibwiwe. Nkabikora ariko sinyurwe.”
Pasiteri Mpyisi avuga ko yagiye kwiga iyobokamana mu mahanga ngo arebe ko yagira ubumenyi bwisumbuye kubwo yari azi, agaruka uko yagiye.
Ati “Njya mu mahanga niga théologie imyaka ine, mvamo ndi kasuku, nzi ko idini ry’Imana ari abadivantisiti b’umunsi wa karindwi, abandi bose ntumbwire ibyiza bakora, nti barayobye kuko niko nabwirwaga. Igihe kiragera nza gusanga Bibiliya tuyisoma bunyuguti kandi bunyuguti iricisha.”
Pasiteri Mpyisi yavuze ko abayoboke b’amadini, bakwiriye gusoma neza ibyanditswe, bagasaba guhabwa ubwenge bwo guhishurirwa no kumenya neza icyo bishatse kuvuga.
Ati “Uba ukwiriye kumenya icyanditswe kiri muri icyo cyanditswe cyo kitanditswe […] Mbere nubahaga ikimpa umugati, igihe kiragera nsanga ibyo byose ari ubusa.”
Mu gitabo ‘Muzabamenyera ku mbuto bera’, umwanditsi agaragaza uburyo abantu bafite inyota yo kumenya cyane ibyo bemera, ndetse agahera muri Kiliziya Gatolika abarizwamo ashingiye ku bibazo yabajijwe ubwo bateguraga iyogezabutumwa rivuguruye mu 2017.
Ibibazo byabajijwe muri iryo yogezabutumwa, rigaragaza ko hari abatereye icyizere amadini cyangwa se bayarimo ariko nta musaruro.
Soeur Jacqueline Mukesharugo, umwe mu batanze inyigisho ziri muri icyo gitabo, yavuze ko nubwo haba hari abatereye icyizere amadini, badakwiriye kwivumbura kuko kugira neza bifitiye inyungu ubikora n’ubikorerwa.
Ati “Ntabwo bakwiriye kwivumbura ku Mana cyangwa se aho basengera. Burya muri kamere muntu ntabwo umuntu ashobora kuva ku Mana burundu. N’iyo yava mu madini akavuga ati nta dini ngira nsengeramo ariko yabyemera atabyemera, Imana iba imurimo.
Yakomeje agira ati “N’izo mbuto batabona, byaba ari kwa kundi umukobwa aba umwe agatukisha bose, ntabwo ari uko imbuto zabuze hose, n’uko nta muryango ubura ikigoryi, uziburiye ibumoso ntiwaziburira iburyo.
Musenyeri Havugimana André yavuze ko ibikorwa byiza umuntu akora bidakwiriye gushingira ku idini cyangwa irindi vangura, ahubwo ko gukora neza bikwiriye kuba umukoro wa buri wese.
Yavuze ko uwerera abandi imbuto aho yaba aherereye hose, abera urugero rwiza abandi.
Ati “Abantu bemezwa n’ubuhamya butangwa n’abantu b’Imana iyo babereye imbuto. Aho uzamusanga hose yerera abandi imbuto nziza, bazakurizamo gusingiza Imana data.”
Padiri Amerika Victor amaze gushyira hanze ibitabo bitatu birimo ‘Nzi uwo nemeye’, ‘Urarwubake cyane’ na ‘Muzabamenyera ku mbuto bera’.
Musenyeri Musabyimana yavuze ko agakiza ko mu magambo nta mumaro.
Yabigarutseho ku wa Kane tariki ya 29 Mata 2021 ubwo mu Murenge wa Musebeya mu Karere ka Nyamagabe hatangwaga inka 18 ku batishoboye.
Izo nka zatanzwe n’umushinga ufasha abana uterwa inkunga na Compassion International Rwanda ukorera mu Itorero Angilikani ry’u Rwanda Diyosezi ya Kigeme, Paruwasi Busanza.
Bamwe mu bahawe izo nka bavuze ko bazitezeho kubahindurira ubuzima bukarushaho kuba bwiza.
Ryakunze Christine yagize ati “Twari mu bukene bukabije kubera ko duhinga nta fumbire y’imborera bikanga kwera. Kuba mpawe inka ngiye kuyitaho impe ifumbire, mpinge neze iwanjye mu rugo ntihazongera kubura ibiryo.”
Ndikuryayo Vianney we yavuze ko iwe mu rugo hatazongera kugaragara imirire mibi kuko yabonye igisubizo.
Ati “Nigeze kurwaza imirire mibi kubera ko umwana yari yabuze amata, ariko ubu ikibazo kirakemutse kuko mbonye inka. Icyo nzakora ni ukuyitaho nkayifata neza.”
Musenyeri Musabyimana Assiel yavuze ko biyemeje kugira uruhare mu guteza imbere abaturage kugira ngo imibereho yabo ibe myiza kuko ari ryo vugabutumwa ryuzuye.
Ati “Ubundi mu ntumbero za EAR Diyosezi ya Kigeme ni uko tugomba gukora ivugabutumwa ryuzuye, rizana iterambere mu buryo bw’umwuka no mu buryo bw’ibikorwa bifatika.”
Yakomeje avuga ko aho Paruwasi igeze hagomba kugaraga impinduka mu mibereho y’abaturage kuko agakiza atari ako mu magambo gusa.
Ati “Ntabwo agakiza ari ako mu magambo, agakiza kaza no mu bikorwa umuntu agahinduka mu mitekerereze no mu mikorere ndete no mu myambarire n’imibereho ku buryo bizana umuntu wuzuye ufite iterambere mu buryo bw’umwuka n’ubw’umubiri.”
Yavuze ko bazakomeza gushyigikira gahunda ya Girinka Munyarwanda yatangijwe na Perezida wa Repubulika kuko babonye ko igira uruhare runini mu guteza imbere Abanyarwanda.
Umuyobozi w’Ishami ry’Ubuhinzi n’Umutungo Kamere mu Karere ka Nyamagabe, Ndayambaje Janvier, yashimiye amadini n’amatorero ko agira uruhare mu iterambere ry’abaturage.
Yavuze ko muri uyu mwaka wa 2021 muri Gahunda ya Girinka bamaze kugura inka 1115 harimo 232 zaguzwe n’akarere n’izindi 52 zatanzwe n’abafatanyabikorwa naho izindi zikaba zikomoka mu kwitura hagati y’abaturage baba barazihawe kuko iyo ibyaye uwayihawe yoroza mugenzi we.
Yavuze ko kuva Gahunda ya Girinka yatangira mu 2006, mu Karere ka Nyamagabe hamaze gutangwa inka zigera mu bihumbi 18 kandi uwo bayihaye igapfa bamushumbusha indi.
Izo nka zatanzwe zigira uruhare mu guteza imbere imibereho y’abaturage kuko umusaruro mu buhinzi wiyongereye n’imirire mibi mu bana bato iragabanuka iva hejuru ya 35% igera kuri 20%. Ikindi ni uko byongereye imibanire myiza hagati y’abaturage kuko uhawe inka akitura mugenzi we bahita baba inshuti.
Umukozi wa Compassion International mu Karere ka Nyamagabe, Nkuriza Faustin, yavuze ko muri uyu mwaka wa 2021 bamaze guha inka imiryango 44 kandi buri nka iba ifite ubwishingizi kugira ngo nigira ikibazo nyirayo ashumbushwe.
Umuhanzi Niyorick yashyize hanze indirimbo yo guhamya ko yamaramaje mu gakiza.
Yabwiye IGIHE ko ari indirimbo igamije gufasha abazayumva kwitabaza Imana kuko ariyo buhungiro.
Ati “Ni indirimbo mba mvuga ko ntabasha gusubira mu buto bwanjye kandi sinabasha kumenya icyo ahazaza hazazana. Rero aho turi hano niho hagati twagenewe kuba ariko Imana idahari simpagije! Rero mwami hura nanjye. Hura nanjye igitekerezo cyaje ubwo nari nicaye ntekereza ukuntu Imana nyisenga ikanyumva ikansubiza, numva ndyohewe n’ibi bintu.”
Yavuze ko iyi ndirimbo yerekanye ishusho ya nyayo ye kuko akora indirimbo ye ya mbere yo kuramya Imana abantu bumvaga ko atakijijwe bya nyabyo.
Ati “Nkora indirimbo ya mbere yo kuramya Imana abantu bakumva ngo Niyorick yarahindutse, bamwe babanje kutabyemera bavuga bati ni bimwe by’abahanzi baba bashaka kuvugwa, ariko ubu bamaze kubyemera.”
Mu minsi ishize yavuze ko kugira ngo akizwe byaturutse ku mutima wahoraga ubimuhatira, kuko kenshi yajyaga gusenga yavayo akumva akeye mu mutima kurusha uko yagiyeyo ameze.
Niyorick yakijijwe mu mpera za 2019, abari bwo afata umwanzuro kuko yari asanzwe asenga yitabira amateraniro ariko yiyumva nk’umushyitsi.
Avuga ko ikintu gikomeye yicuza mu myaka yose yamaze atarakizwa, ari igihe yataye ari iruhande rw’ubuzima bwuzuye umunezero usesuye kandi usendereye.
Yifuriza abahanzi bagenzi be bose gukizwa kuko harimo umunyenga utangaje ariko avuga ko abo yifuza cyane ko Imana yabasanga ari abarimo Meddy.
Ati “Abahanzi bose mbifurizwa gukizwa ariko bibaye ngombwa bikagenda ku murongo nahera kuri Bruce melody, Meddy na The Ben. Kubera ko atari bo babikeneye cyane ahubwo kuko aribo basa n’abakurikirwa cyane muri iki gihe( bakunzwe) byatuma n’ababakunze benshi babakurikira muri iyo nzira nziza baba bafashe.”
Uyu muhanzi watangiye umuziki afashwa na Producer Lick Lick mu 2015 yaje gukizwa ndetse anabatizwa muri Zion Temple, anahita yinjira mu muziki wo kuramya no guhimbaza Imana.
Ubu yashinze sosiyete yitwa Mahwi Entertainment ikubiyemo inzu itunganya umuziki w’amajwi n’amashusho, amafilime ndetse n’ibijyanye n’amafoto. Niyo akoreramo ibikorwa bye bya muzika.
Ruhango:Amadini n’amatorero yashimiwe kurenga inyigisho z’ijuru gusa akajya no mu iterambere.
Byavuzwe ubwo Itorero rya Union des Eglises Baptiste au Rwanda, UEBR, ryari rimaze koroza inka 18 n’ihene 80 abaturage bo mu Karere ka Ruhango aho rikorera.
Abarojwe amatungo barimo abasanzwe basengera kuri UEBR Paruwasi ya Gikoma n’abandi basengera mu yandi madini ariko batuye hafi aho.
Pasiteri uyobora UEBR Paruwasi ya Gikoma, Mbarubukeye Jean Damascene, yavuze mu byo bakora harimo kwigisha abaturage gusenga no kubaha Imana ariko no kubaho neza kuko roho nzima igomba gutura mu mubiri muzima.
Ati “Mu bikorwa twagiye dukora harimo kujijura abaturage batuye hafi y’aho dukorera, tubigisha kwizigamira mu bimina n’amatsinda, amashuri nayo yaritabiriwe. Abakristo muri rusange tubasaba gukomeza gukora basenga, bakora n’imirimo y’amaboko kugira ngo bakomeze gutera imbere.”
Bamwe mu baturage bahawe inka bavuze ko zigiye kubafasha guhindura imibereho yabo ikarushaho kuba myiza.
Mukaneza Christine ati “Nk’umuntu utari ufite itungo ndishimye, ngiye gukora niteze imbere kuko mbonye ifumbire n’amata. Nzahinga neze nihaze mu biribwa kandi niteze imbere.”
Karemera Théogène we yavuze ko yishimira ko itorero UEBR ridahugira mu kubasaba icyacumi n’amaturo gusa, ahubwo ryita no ku mibereho yabo.
Ati “Ndumva nezerewe cyane nshimira iri torero kuko ryakomeje kutuba hafi rititaye ku kuvuga ngo uyu ni umukristo wacu.”
Umuyobozi wungirije ushinzwe imibereho myiza y’abaturage mu Karere ka Ruhango, Mukangenzi Alphonsine, yavuze ko gahunda yo guha inka abaturage bayitezeho impinduka nziza mu mibereho yabo, asaba abanyamadini gukomeza umurongo wo guteza imbere abaturage.
Yagize ati “Abanyamadini n’amatorero ni abantu dufatanyije mu kwereka umurongo mwiza abaturage bagomba kugenderaho, kuko ntabwo twifuza kugira umuturage w’umukene. Turabasaba gukomeza ubufatanye.”
Inka 18 n’ihene 80 zahawe abaturage zifite agaciro k’asaga miliyoni 12 Frw. mu byo bigejejeho, abaturage baba mu matsinda bamaze kwizigamira 6,840,000 Frw. Byose babufashwamo n’itorero UEBR ku nkunga ya Compassion International.
Usibye ibikorwa byo guha abaturage amatungo, mu gihugu hose bafasha abana 104,770 kubona ibikoresho by’ishuri no kubatangira amafaranga y’ishuri. Mu 2020/21 bishyuriye ubwisungane mu kwivuza imiryango itishoboye 269 340.
Ingaruka za Covid-19 ku madini yo mu Rwanda n’ahazaza hayo.
Uwibukwa cyane ni umunyabitangaza ukomeye wo muri Nigeria, TB Joshua, uyobora urusengero Synagogue Church of all Nations (SCOAN), wari wahanuye ko tariki 27 Werurwe 2020 Coronavirus izaba yaburiwe irengero. Iyo tariki yageze ahubwo aribwo icyorezo gisya kitanzitse.
Mu mwaka ushize habaye byinshi, ibikorwa bihuza abantu benshi byarahagaze amadini aza mu bya mbere byahagaritswe.
Uretse amadini yifite yakomeje guhanyanyaza yifashije ikoranabuhanga n’ibitangazamakuru, ayacumbagiraga aheruka abayoboke muri Werurwe.
Ubusanzwe amadini n’amatorero mu Rwanda ni kimwe mu bifite umwanya ukomeye mu buryo budasanzwe kuko umubare munini w’Abanyarwanda bizera Imana, nk’ikimenyetso cy’ubukirisitu bwadutse nyuma y’umwaduko w’Abakoloni.
Icyakora, hari impungenge ku hazaza h’amadini mu minsi iri imbere nyuma y’ihungabana rikomeye ryatewe na Covid-19 haba mu buryo bw’umwuka n’umubiri.
Mu kiganiro IGIHE yagiranye n’abanyamadini n’amatorero, arimo ayashegeshwe na Covid-19, abayobozi bayo bagarutse ku ngaruka zikomeye zabonetse mu madini ndetse n’uko amwe ari kubaka ishusho nshya hagamijwe kubaka imyizerere ihamye mu bayoboke babo.
Abayoboke bari gukendera…
Amadini menshi ahamya ko guhurira mu nsengero byagiraga umumaro ukomeye ku bayoboke bayo kuko hari abantu bafashwaga no kuba hamwe n’abandi bitewe n’amateka banyuzemo cyangwa imibereho yabo mu buzima bwa none.
Kuba abantu batakiri guhurira mu nsengero nk’uko byari bisanzwe, hari impungenge ko mu gihe Covid-19 izaba irangiye amadini menshi azabogoza kubera abayoboke bayo bashobora kutazasubira mu nsengero abandi bakerekeza mu yandi madini.
Pasiteri Desiré Habyarimana yabwiye IGIHE ko amadini ashobora kuzabura abayoboke bitewe n’uko Abanyarwanda bagize ihungabana mu myizerere.
Ati “Urebye muri ibi bihe bya Covid-19, ibijyanye n’imyizerere byarahungabanye, abantu benshi basubiye inyuma, amakimbirane mu ngo yariyongereye. Kugeza uyu munsi n’abantu bafunguriwe abantu ntibaratangira kuza mu rusengero ni ukuvuga ko ukwizera kwabo kwahungabanye.”
Umuyobozi w’Ihuriro ry’Abayobozi b’Amadini n’Amatorero mu Rwanda, Bishop Rucyahana John, yavuze ko mu buryo bufatika abayoboke bazagabanuka.
Ati “Urebye kwizera ko kurahari, ni ukuvuga ko abayoboke mu kwizera bazaguma kubaho ariko mu buryo bufatika bazagabanuka. Ahubwo dukwiye kureba icyo abayobozi b’amadini bakwiye gukora kugira ngo bagarure abayoboke mu buryo bufatika.”
Hari bamwe mu bayobozi b’amadini batifuje ko imyirondoro yabo itangazwa bavuze ko bishobora gutuma ubwo insengero zizaba zemerewe gukora uko byari bisanzwe bashobora kutazafungura imiryango kuko bamwe mu bayoboke babo baguye, abandi bakigira mu madini yamaze gufungurirwa.
Umuyobozi w’Itorero ry’Abadivantisiti b’umunsi wa Karindwi, Byiringiro Hesron, yagize ati “Buriya ingaruka za Covid-19 nta gace na kamwe zitagezeho, ari ku miryango mito, ku miryango migari ari no ku gihugu yagize icyo ikora muri iyo miryango yose."
"Itorero rero n’abaturage burya kandi kugira ngo itorero rigire icyo rigeraho ni uko abaturage baba bameze neza, bakaba bafite amahoro yo mu mutima, burya iyo batabifite n’itorero ntirikora neza. Niba abantu babatizwaga mu mazi magari ubu ntibikiri gukorwa birumvikana ko hari cyo itorero ryahungabanyijweho.”
Kugeza ubushakashatsi bwakozwe n’Urwego rw’Igihugu rushinzwe imiyoborere mu Rwanda, RGB, mu 2015 bwagaragaje ko imiryango ishingiye ku madini n’amatorero ifite ubuzima gatozi irenga 1500.
Hambere aha wasangaga umuntu wese ashaka gushora imari ye mu bijyanye n’iyobokamana atagamije kwamamaza ubutumwa bwiza ahubwo yishakira indoke.
Kuva Covid-19 yagera mu Rwanda, ibikorwa bimwe abanyamadini bamwe babyazaga amafaranga birimo kwizeza ibitangaza abayoboke babo no gutura ntibigikorwa, abenshi bagiye muri iyo mishinga ntibabona aho bakura amafaranga nk’uko babitekerezaga.
Pasiteri Habyarimana yagize ati “Mbere ya Covid-19 bigeze gufunga insengero nyinshi ziri mu kajagari, biriya byasize isomo ku bantu bose bashinga amadini uko babonye ariko Covid-19 yo yaje ihuhura n’akari gasigaye. Abari bafite amatorero agitangira byarabagoye cyane ku buryo no kubona ifunguro byari ikibazo.”
“Mbona isomo Covid-19 idusigiye ari uko abantu bakwiye kubaho mu bumwe n’ubwiyunge no gufatanyiriza hamwe, bakiga gukorera mu bumwe no mu rukundo bitari ibyo kubyuka ukigumura ukajya gushinga itorero ryawe.”
Yavuze ko ku bantu bagiye muri uwo murimo bagamije kubona amafaranga bizagorana cyane kuri bo kubona amafaranga y’abakirisitu kubera ko bamaze kumenya ko bashobora kubaho batajya no mu nsengero.
Himakajwe ikoranabuhanga…
Umuvugizi w’Itorero rya ADEPR mu Rwanda, Ndayizeye Isaϊe, yabwiye IGIHE ko ikoranabuhanga ryabaye uburyo bwiza bwo kugera ku bayoboke mu bihe bya Covid-19 kandi ko bigiye gushyirwamo imbaraga mu bikorwa bitandukanye.
Yagize ati “Twize ko ikoranabuhanga ari uburyo bwiza bwo kwegerana n’abakirisitu, kandi twararikoresheje cyane cyane abantu bo mu mujyi tunashimira cyane n’urubyiruko ko mu gihe cya Covid-19 batanze imbaraga ngo imirimo idahagarara kuko nibo bari bafite inararibonye mu ikoranabuhanga, ku buryo na nyuma yaho twabonye ko tugomba kurishyiramo imbaraga kuko hari ibintu byinshi byakemura.”
Kuri Pasiteri Habyarimana umaze imyaka myinshi akoresha uburyo bw’ikoranabuhanga avuga ko amadini yari akwiye gukanguka akitabira gukoresha ikoranabuhanga kuruta uko yahurira mu nsengero mu rwego rwo kurushaho gufasha abayoboke bayo aho ariho hose.
Ati “ Nk’urugero usanga muri Amerika byibuze abakina filimi z’urukozasoni basohora hafi 200 ku munsi, kubera iki natwe abapasiteri bo mu Rwanda tutashyira imbaraga mu kwamamaza ubutumwa bwiza ku ikoranabuhanga ko byatuma abana bacu badahugira muri ibyo bidafite umumaro.”
Pasiteri Habyarimana yavuze ko usanga abayobozi n’amadini menshi batabasha kwigisha abayoboke bayo ibikenewe mu muryango.
Asanga abavugabutumwa bakwiye kwigishwa uko bafasha sosiyete hagamije kubaka umukirisitu mu mwuka no mu mubiri ku kigero cyiza ku buryo n’ubwo abantu bajya mu gihugu hatabonamo urusengero cyangwa mu gihe haza ikindi cyorezo gituma abantu batazasohoka mu nzu bazakomeza kuba abizerwa.
Bishop Rucyahana asanga inyigisho zitangwa n’amadini zikwiye guhinduka bakareka kwigisha ibintu bivuga ku mahanga ahubwo bakabishyira mu buryo bw’u Rwanda kandi bikajyana n’icyo Abanyarwanda bakeneye.
Ku wa 14 Mata 2021 Guverinoma yatangaje ingamba nshya zo kwirinda iki cyorezo, aho insengero zahawe uburenganzira bwo gukora kuko zujuje ibisabwa mu kwirinda Covid-19 zemerwa kwakira 30% by’ubushobozi bwazo bwo kwakira abantu.
Korali Yesu Araje yasohoye indirimbo “Amateka atazima” ikebura abahakana bakanapfobya Jenoside.
Iyi korali imaze kubigira umuco ko buri mwaka yifatanya n’Abanyarwanda aho isohora igihangano gikubiyemo ubutumwa bujyanye n’igihe cy’icyunamo no kwibuka Jenoside yakorewe Abatutsi.
Umuyobozi wa Korali Yesu Araje, Muhayimana Elisa Claude [Elsa Cruz] yabwiye IGIHE ko indirimbo yabo nshya ikubiyemo ubutumwa bwo kwamagana abahakana n’abapfobya Jenoside yakorewe Abatutsi.
Yagize ati “Ubutumwa nyamukuru buri mu ndirimbo “Amateka atazima” ni ukwamagana no kurwanya ipfobya rya Jenoside yakorewe Abatutsi mu 1994 mu nzira ryacamo iyo ariyo yose.’’
Nyuma yo gushyira hanze indirimbo yo gukomeza no kwifatanya n’Abanyarwanda muri ibi bihe byo kwibuka, Korali Yesu Araje, inakora ibindi bikorwa bitandukanye.
Elsa Cruz yakomeje ati “Dufite umuntu umwe tuzasura yaba incike cyangwa umupfakazi warokotse Jenoside tukamuremera (aho tumuha nk’itungo rigufi, ibyangombwa nkenerwa mu rugo cyangwa kumwubakira). Kuri iyi nshuro Imana nidufasha tuzabikora muri iyi minsi 100 yo kwibuka.’’
Yavuze ko amatsinda yo kuramya no guhimbaza Imana afite uruhare rukomeye mu kumva no kumvisha ukuri Abanyarwanda n’abanyamahanga bapfobya Jenoside.
Ati “Ni ukumenya ko ari amateka igihugu cyaciyemo atazasibangana bakabikora binyuze mu bihangano byabo biba byumvwa n’imbaga nyamwinshi ndetse bakifatanya n’Abanyarwanda bagizweho ingaruka na Jenoside binyuze mu majwi agera kure Imana yabahaye.’’
Yakomeje ahumuriza Abanyarwanda ko ibyabaye bitazongera kuko Imana iri mu ruhande rwabo.
Ati “Ubutumwa nagenera Abanyarwanda muri ibi bihe nibakomere, ibyabaye ntibizongera kuko Imana itubereye maso.’’
Korali Yesu Araje imyaka itanu ikora indirimbo zo kwifatanya n’Abanyarwanda mu bihe byo kwibuka. Mu 2017 yasohoye “Byari bigoye”, “Dufite ibihamya” mu 2018, “Intambwe ifite intego” yo mu 2019 na “Ni amateka’’ yakozwe mu 2020 ariko ikajya hanze muri uyu mwaka.
Iyi korali ifite abanyamuryango benshi babarizwa ku migabane itandukanye y’Isi kandi bari no mu madini n’amatorero atandukanye. Aba barimo abifashishijwe mu ndirimbo “Ni amateka’’ na “Amateka atazima”. Aba banyamuryango biyongeraho abandi badakoresha WhatsApp bose hamwe bahurijwe mu muryango wiswe “YESU ARAJE FAMILY GROUP.”
Korali Yesu Araje ubu igizwe n’abaririmbyi bane babarizwa mu Itorero ry’Abadiventisiti b’Umunsi wa Karindwi rya LMS Kamukina mu Ntara y’Ivugabutumwa ya Kacyiru. Ifite imizingo itandatu y’indirimbo z’amajwi n’itanu ikoze mu buryo bw’amashusho.
Jehovah Jireh Choir yakoze indirimbo y’ihumure muri ibi bihe byo kwibuka.
Umuyobozi w’Indirimbo muri Jehovah Jireh, Bikorimana Aloys, yabwiye IGIHE ko benshi mu bo baririmbana Jenoside yabaye ari abana ariko yamara kurangira bamwe bakitakariza icyizere cy’ubuzima.
Ati “Benshi muri twe Jenoside yabaye tukiri abana, nyuma y’uko Inkotanyi ziyihagaritse, nta cyizere cyo kongera kubaho cyagaragaraga ariko Imana yagize neza. Imfubyi zarakuze, aha rero iyo turebye imirimo Imana yakoreye Abanyarwanda muri rusange n’abagize Jehovah Jireh by’umwihariko bidutera kwibuka ko iyo Mana yera, aho ababyeyi batari ikahaba ku bw’umugambi wayo mwiza kuri twe.”
Indirimbo nshya ya Jehovah Jireh Choir yayise “Wagaruye Umucyo’’, irimo ubutumwa bwo gushimira Imana yongeye gutuma umucyo witamurura mu Rwanda ubu rukaba rusendereye amahoro.
Ati “Twabwiraga Imana tuyishimira ko yagaruye umucyo mu Rwanda nyuma y’uko twaciye mu mwijima w’icuraburindi, umuntu ataka adafite uwo atakira, abana barira badafite ubahoza kuko abagakoze ibyo Jenoside yakorewe Abatutsi yarabajyanye. Dufite ishimwe ko Imana yatubereye umuhoza, tuzakomeza dutwaze kugeza ku ndunduro.”
Bikorimana yavuze ko bashima Imana yabashoboje gukora indirimbo mu bihe bikomeye Isi irimo byo guhangana n’icyorezo cya COVID-19.
Ati “Turashima Imana yadushoboje gukora indirimbo muri ibi bihe bya Covid-19, ni ibintu bitoroshye ariko kandi ntabwo byatubuza gutekereza no kwibuka abacu bagiye tukibakeneye.”
Mu mwaka ushize Jehovah Jireh Choir ntiyashoboye gukora indirimbo biturutse kuri Coronavirus kubera Abanyarwanda bari bari muri gahunda ya Guma mu rugo. Mu 2019 iyi korali yakoze indirimbo yise “Ndagukomeje.”
Jehovah Jireh ni korali igizwe n’abaririmbyi barangije kwiga muri Kaminuza Yigenga ya Kigali, ULK. Yatangiye mu 1998, itangizwa nk’itsinda.
Yatangiriye muri ULK ubwo iyi kaminuza yabarizwaga muri Saint Paul; mu 2000 ni bwo yagutse inatangira gukora nka korali ariko nta zina ifite. Mu mwaka wa 2005 ni bwo yiswe izina rya Jehovah Jireh.
Jehovah Jireh Choir yamenyekanye cyane mu 2010 ubwo yashyiraga hanze album ya mbere yitwa ‘Ingoma ya Kristu ntizahanguka’ yakunzwe cyane kubera indirimbo ziyiriho nka ‘Gumamo’, ‘Kugira ifeza’ n’izindi.
Aline Gahongayire yasubiyemo indirimbo ya Alexis Dusabe
Mu kiganiro Gahongayire yagiranye na IGIHE yavuze ko yasubiyemo iyi ndirimbo kubera ko ayikunda cyane.
Ati “Indirimbo yanditswe na Alexis Dusabe imaze imyaka isaga icyenda. Ni indirimbo nakunze kera ndi muto hanyuma negera Alexis Dusabe nk’umuntu w’umunyabigwi mu muziki musaba ko nayikora arabyemera. Ni indirimbo ifite ubutumwa bw’ibihe byose.”
Uyu muhanzikazi yemeza ko yageze aho akabona bidakwiriye ko yakora iyi ndirimbo wenyine ahitamo kwifashisha Serge Rugamba basanzwe bakorana mu buzima bwa buri munsi mu bijyanye na muzika.
Ati “Nararebye mbona ntakwiriye kuyikora njyenyine ndavuga nti reka nyifatanye na Rugamba Serge usanzwe amfasha mu muziki. Impamvu ariwe nahisemo turakorana cyane. Ino ndirimbo nshaka ko iba inzira y’Imana y’uko abantu bongera kuryoherwa n’agakiza.”
Gahongayire yakunzwe mu ndirimbo zitandukanye zirimo iyitwa ‘Ndanyuzwe’, ‘Nta banga’, ‘Nzakomeza’, ‘Iyabivuze’, ‘Warampishe’ n’izindi zitandukanye. Yavutse ku wa 12 Ukuboza 1986, aheruka kumurika album ye ya karindwi yise “New Woman” ku wa 27 Ukwakira 2017.
Uretse kuririmba azwiho kuba ari umuhanzi ukunda gufasha ndetse mu 2018 uyu muhanzikazi yatangije ibitaramo yise ‘Ineza Tour’ byari bifite intego yo guhimbaza Imana no gukusanya inkunga yo gufasha abatishoboye binyuze mu Muryango ‘‘Ineza Foundation”.
Serge Gasasira Rugamba bakoranye asanzwe ari umuhanzi w’umuhanga ndetse ni n’umucuranzi wa Piano, anafasha abantu mu bijyanye n’imiririmbire.
Chorale Il Est Vivant yasubiyemo indirimbo ‘Mu Ngoro y’Imana’ yakunzwe cyane mu Rwanda.
Mu gihe abakiristu mu Rwanda no ku Isi hose bari kwizihiza Umunsi Mukuru ngarukamwaka wa Pasika, Chorale Il Est Vivant yifatanyije nabo kuri uyu munsi unafite igisobanuro gikomeye kuri yo kuko izina ryayo ‘Il Est Vivant’ risobanura ngo ‘Ni Muzima (Yezu Kristu)’.
‘Mu Ngoro y’Imana’ ni indirimbo yakunzwe cyane mu myaka yo hambere, igakunda cyane kugaruka muri gahunda zizwi nka ‘Izasabwe’ kuri radio zitandukanye mu Rwanda.
Nyuma yo guhabwa ibitekerezo n’abakirisitu, abapadiri, abakunzi bayo ndetse n’abandi babifite mu nshingano muri Kiliziya gatolika, iyi korali yasubiyemo iyi ndirimbo kugira ngo inoze amagambo yayo neza kurushaho, ku buryo yajya mu murongo w’indirimbo zikoreshwa mu myemerere n’imisengere muri kiliziya gatolika.
Iyi ndirimbo yatunganyirijwe muri Studio ya Universal Record na Emmy Pro naho Aime Pride atunganya amashusho.
Chorale Il Est Vivant ikorera muri Centre Christus, Paroisse Regina Pacis Remera, iri muri Arkidiyosezi ya Kigali.
Intego nyamukuru z’iyi chorale ni ‘louange (gusingiza), Evangelization (iyogezabutumwa) et Fraternite (ubuvandimwe).
Izindi ndirimbo zayo zizwi cyane harimo "Maranatha", "Ni wowe Mugenga", "Nzagusingiza", "Senga", "Turirimbe Uhoraho", "Imana Nyir’Ingoma", "Mubyeyi Mariya", "Horana Imitsindo" (uri umwami ubuziraherezo), "Izina rya Yezu", "Mbera igikoresho" n’izindi.
Bitewe n’icyorezo cya Covid-19 cyatumye ibitaramo bisubikwa, iyi korali ifite intego yo gukomeza kwifashisha ikoranabuhanga mu kwegera abakunzi bayo.
Gakunzi Willy yasohoye indirimbo “Amaraso’’ ikomoza ku gaciro k’urupfu rwa Yesu.
Iyi ndirimbo mu buryo bw’amajwi yakozwe na Producer Nicolas, umuziki watunganyijwe [music director] na Rwisimbura Yves mu gihe amashusho yayo yayobowe na Doux afatanyije n’abarimo Musinga Patrick.
“Amaraso’’ yakozwe mu buryo bumaze kumenyerwa buzwi nka ‘Live recording’ aho umuhanzi afata amashusho n’amajwi byayo mu buryo bw’ako kanya nk’uri mu gitaramo.
Mu kiganiro cyihariye na IGIHE, Willy Gakunzi, yavuze ko indirimbo yayanditse nyuma yo gusoma amagambo ari mu Ibyahishuwe yerekana umunsi Isi yabuze umucunguzi ariko Yesu akitangira Isi.
Yagize ati “Ubutumwa buri muri iyi ndirimbo ni uko mu maraso ya Yesu, mu kuza mu Isi kuducungura twabonye indangamuntu yacu. Ni uko turi abaragwa baraganwa na Yesu. Icya kabiri twabaye abana b’Imana kuko mbere twari twaratandukanyijwe nayo kubera ibyaha byacu ariko Yesu araza aratugura. Isomo rya gatatu ni uko twaguzwe amaraso y’igiciro kuko Imana yashimishijwe no kohereza umwana wayo.’’
Yakomeje avuga ko Imana yemeye gutanga umwana wayo ngo apfire abari mu Isi.
“Amaraso’’ ni indirimbo iri mu Kinyarwanda ariko mu gukora amashusho yayo amagambo ayigize yashyizwe mu Cyongereza kugira ngo ubutumwa buyikubiyemo bugere ku bantu benshi.
Gakunzi ni umwe mu bahanzi bagezweho mu bakorera umuziki hanze y’u Rwanda. Izina rye rizwi cyane mu bihangano birimo “Izina ryawe’’ yanashyizwe mu Lingala, “Mu mababa yawe’’ na “Uhoraho”.
Yahisemo kwinjira mu muziki kuko abifata nk’impano Imana yamuhaye ngo atange ubutumwa bwiza mu mahanga yose no gutanga umusanzu mu kubaka Ubwami bw’Imana ku Isi.
Umuhanzi Willy Gakunzi asanzwe afite ibikorwa bitandukanye akora abinyujije mu Muryango Heart of Worship in Action ugamije guhindura imibereho y’abaturage mu buzima bw’umwuka n’umubiri.
Heart of Worship in Action Foundation yashinzwe mu mwaka wa 2019; ifite intego yo gushyigikira ibikorwa bitandukanye bigamije guhindura ubuzima bwa benshi binyuze mu kubaka no kongerera ubushobozi bw’abari mu muryango Nyarwanda.
ADEPR yakoze impinduka zidasanzwe muri paruwasi, inatangaza ‘inyito’ nshya mu nzego zayo.
Ubusanzwe ADEPR yari ifite paruwasi 401 mu gihugu hose ariko mu mpinduka nshya zakozwe, zagabanyijwe zigirwa 143 mu gihe imidugudu [ubu yahindutse amatorero ari 3125].
Impinduka nshya muri ADEPR zatangajwe ku mugoroba wo ku wa Gatandatu, tariki ya 3 Mata 2021.
Igikorwa cyo kugabanya Paruwasi kiri mu rugendo rw’impinduka muri ADEPR no kubaka Umudugudu na Paruwasi byifuzwa n’abanyetorero. Cyatangajwe nyuma y’ikurwaho ry’itorero ry’akarere no kuvugurura indembo.
Ku wa 21 Gashyantare 2021 ni bwo hashyizweho abashumba b’indembo icyenda, na zo zongerewe kuko mbere zari eshanu.
Ibi byemezo biri gufatwa hashingiwe ku nshingano zikubiye mu ibaruwa y’Urwego rw’Igihugu rw’Imiyoborere, RGB, yashyizeho Komite nshya y’Inzibacyuho muri ADEPR ikayiha inshingano zo kuvugurura iri torero mu ngeri zitandukanye z’imiyoborere.
Aya mavugurura agomba gukorwa mu miyoborere, amategeko, inzego z’imiyoborere ndetse n’inzego z’imirimo, imikoranire n’imikorere muri ADEPR no kwemeza no gushyira mu bikorwa amavugurura muri ADEPR.
Umuvugizi w’Itorero ADEPR, Pasiteri Ndayizeye Isaïe, yabwiye Life Radio y’iri torero, ko mu gukora impinduka hifashishijwe ikusanyabitekerezo mu bagize ibyiciro bitandukanye hagamijwe guhurizwa hamwe icyariteza imbere.
Yagize ati “Bikorwa humvwa ibitekerezo by’abanyetorero, abashumba, abapasiteri n’abandi bose binyuze mu matsinda yihariye yasesenguye ibyarushaho gukosorwa no kunozwa.’’
Yavuze ko impinduka zikorwa zigamije kureba uko itorero ryiyubaka, uko rikura no kwita ku hazaza haryo.
Ati “Ese imikurire y’itorero ifasha n’abazadukomokaho kurikuriramo. ADEPR uko imeze ni ko abakirisitu bayifuza. Twashyizeho uburyo bwo gukoresha audit harebwa ibikorwa n’impinduka bigira ku mukirisitu.’’
Inyito nshya muri ADEPR
Mu mpinduka ADEPR yakoze harimo no guhindura inyito aho urwego rusanzwe rwitwa “Umudugudu” rwagizwe “Itorero’’, ntibikuraho ya nyito isanzwe ikoreshwa ku rwego rw’igihugu.
Pasiteri Ndayizeye Isaïe yavuze ko hakiri kuvugururwa inzego z’imirimo ariko hazanakurikizwa iz’ubuyobozi.
Ati “Muri uru rugendo icyifuzwa ni uko Umudugudu ariho hantu umukirisitu abonera ibyangombwa byose bimufasha gukura mu buryo bwuzuye kandi na serivisi akenera mu itorero akayihabonera.’’
Izi mpinduka zakozwe binyuze mu itsinda ry’abanyetorero bari mu byiciro birimo abakirisitu, abashumba, abapasiteri basesenguye ibyo Umudugudu ugomba kuba wujuje n’ibyo ukora.
Pasiteri Ndayizeye yakomeje ati “Mu kurushaho gushyira umutima ku itorero, ntibikwiye ko turifata nka za nzego zo hejuru, aho umuntu yumva ko yageze ku itorero ari uko byageze kuri Biro Nyobozi. Itorero ni hariya abakirisitu bari, ni hariya umukumbi uri, ni yo mpamvu mu ngamba nshya twifuje no guhindura inyito aho gukoresha Umudugudu hagakoreshwa Itorero.’’
Ntidushaka kwirukana abashumba
ADEPR igitangaza impinduka nshya muri za paruwasi, abakirisitu benshi bumvikanye bavuga ko zizasiga benshi mu bapasiteri babuze imirimo.
Umuvugizi wa ADEPR, Pasiteri Ndayizeye yavuze ko abashumba nta gahunda ihari yo kubaheza mu nshingano.
Ati “Ntabwo dushaka kwirukana cyangwa guheza abashumba, turashaka ko umushumba akora umurimo we wo kwegera intama, akabana na zo kuko aricyo Kirisitu yaduhamagariye. Nta rusengero rwafunzwe, zose zagumyeho.’’
Umudugudu wahinduriwe inyito ukitwa itorero uzajya uhabwa umushumba wawo uhoraho hagamijwe kuwongerera ubushobozi.
Inzego nyinshi zegerejwe abakirisitu mu gihe Paruwasi yagizwe nk’urwego ruhuza ibikorwa byose biri ku rw’amatorero. Umushumba wa Paruwasi azaba afite inshingano zo guhuza abayobozi hagamijwe kubongerera ubushobozi.
Kuri ubu ADEPR ifite amatorero [ayahoze yitwa imidugudu] 3125 mu gihugu hose ari mu ndembo icyenda aho urwa Kigali rufite amatorero 163 na Paruwasi 12; urwa Gicumbi rufite Paruwasi 12 n’amatorero 306; urwa Muhoza ni Paruwasi 14 n’amatorero 259, urwa Gihundwe ni Paruwasi 21; urwa Huye ni Paruwasi 18 n’amatorero 286; urwa Rubavu ni Paruwasi 24 n’amatorero 528; urwa Ngoma ni Paruwasi 15 n’amatorero 370; urwa Nyagatare ni Paruwasi 16 n’amatorero 452 mu gihe Ururembo rwa Nyabisindu rufite Paruwasi 11 n’amatorero 262.
Abakiristu bizihije Pasika bwa kabiri mu bihe bidasanzwe byo kwirinda Covid-19 (Amafoto).
Buri mwaka Abakirisitu bizihiza Umunsi Mukuru wa Pasika bakunze gushushanya nk’umunsi ubibutsa urupfu rwa Yezu (Yesu) Kirisitu wabitangiye akabapfira ku musaraba.
Ibirori bya Pasika byabaye kuri iki Cyumweru tariki 4 Mata 2021, mu gihe mu Rwanda hari insengero zitari nke zigifunze kubera kutuzuza amabwiriza yo gukumira icyorezo. Izemerewe gukora zategetswe kutarenza 30% by’ubushobozi bw’abo zisanzwe zakira.
Hirya no hino hari bamwe mu bakirisitu bari bagiye mu Misa n’Amateraniro biba ngombwa ko basabwa gusubirayo bitewe n’uko umubare insengero zabo zigomba kwakira wari wamaze kuzura.
Nko kuri Paruwasi Gatolika ya Regina Pacis mu mujyi wa Kigali, hari abakiristu bahageze bakererewe basanga umubare w’abemerewe kwinjiramo wuzuye, basabwa gusubirayo.
Abakirisitu benshi basabwe gukurikirana ubutumwa butangwa bifashishije ikoranabuhanga ririmo Radio, Televiziyo ndetse n’imbuga nkoranyambaga zirimo YouTube.
Ubutumwa bwatanzwe n’Abayobozi b’amwe mu madini n’amatorero bwagarutse ku kwizihiza Umunsi Mukuru wa Pasika hanagarukwa ku kubahiriza amabwiriza yo kwirinda icyorezo cya Covid-19.
Musenyeri Thadée Ntihinyurwa wahoze ari arkiyepiskopi wa Kigali yibukije Abakirisitu ko Yezu Kristu ari urukundo ruhoraho ndetse yarukomereje ku musaraba ubwo yemeraga gupfira Abemeramana.
Ati “Bakristu, ni mwakire urwo rukundo rw’Imana, urukundo rw’ibyishimo ruturuka kuri Yezu wazutse. Urukundo rusanga bose, ntirurobanura, ntirusanga gusa ukunda ariko urukundo rusanga n’abanzi kandi rugasanga n’abataruzi.”
Umushumba w’Itorero Angilikani muri Paruwasi ya Remera, Pasiteri Antoine Rutayisire, yavuze ko Covid-19, yaje bwa mbere ubwo Abakristo biteguraga kwizihiza Pasika yo mu 2020, asaba ko mubyo basengera basaba Imana guhagarika iki cyorezo.
Ati “Maze iminsi mbwira Imana nti tugeze kuri Pasika ya kabiri Coronavirus igihari, ugire ikintu ukora. Nagira ngo uyu munsi mu bintu dusengera, twizerere ko […] Coronavirus igiye kurangira, Imana dusenga ni Imana ifite ubushobozi kandi ishobora guhagarika ibintu.”
Umuyobozi w’Itorero Zion Temple, Apôtre Dr Paul Gitwaza, yibukije Abakristo b’iri torero n’abandi bari bakurikiye amateraniro mu buryo bw’ikoranabuhanga ko Yesu yatsinze urupfu kandi ari muzima bityo na Coronavirus izatsindwa.
Apôtre Dr Gitwaza yavuze ko uyu mwaka bagiriwe ubuntu bwo guterana kugira ngo bishimire Pasika bari hamwe cyane ko umwaka ushize batabashije kubona ayo mahirwe.
Ati “Umwaka ushize ntabwo twabashije guterana kuri Pasika nk’uku, abantu benshi twari muri guma mu rugo, murabona ko Imana irimo igenda ikingura gahoro gahoro, twizeye ko imiryango izagenda ikinguka abantu bakabasha guterana.”
Apôtre Joshua Masasu Ndagijimana, Umuyobozi w’Itorero ry’Isanamitima rya ERC [Evangelical Restoration church], yavuze ko Kristo witangiye abantu yaje kuba imfura yo kuzuka kugira ngo areme ibyiringiro mu bamwizera.
Ati “Umwami wacu Yesu Kristu yatubereye umuganura cyangwa imfura yo kuzuka kugira ngo muri we aturemere ibyiringiro bizima, bihoraho kandi bidashobora kutubeshya cyangwa kubura burundu.”
Papa Francis mu butumwa yatanze kuri iki Cyumweru tariki 4 Mata, ubwo yari ayoboye Igitambo cya Misa I Vatican muri Bazilika ya Mutagatifu Petero [St. Peter’s Basilica], yavuze ko icyorezo cya Covid-19, gikomeje kuzahaza abatuye Isi haba mu buryo bw’imibereho n’ubukungu, asaba by’umwihariko ibihugu bikize gusaranganya inkingo z’iki cyorezo.
Nyuma y’igihe acecetse, Dominic Ashimwe yanzikanye indirimbo “Gwiza imbaraga”.
Ashimwe wamenyekanye mu njyana z’indirimbo zihimbaza Imana yavuze ko kumara igihe kinini nta gihangano gishya ashyira hanze byatewe n’izindi nshingano yari afite mu muryango we yagombaga kuzuza.
Yagize ati “Ni njye mukuru mu muryango, byansabaga kwita ku bavandimwe banjye mu buryo buhagije, hanyuma kandi ndi umunyeshuri muri kaminuza ku buryo ngomba gukurikirana amasomo nta kujenjeka kugira ngo abanze arangire ajye ku ruhande bityo nzoroherwe no gukomeza umuziki neza nta nkomyi. Ntabwo naretse kuririmba, nta na gahunda mfite yo kubihagarika kuko ni umuhamagaro nitabye ntazuyaje, ndabikunda cyane.”
Ashimwe uri gusoza amasomo ye muri Mount Kenya University mu Ishami ry’Itangazamakuru n’Itumanaho, avuga ko yifuje kugenda gake mu rugendo rwo kwita ku muryango we, gukurikirana amasomo no gukora umuziki.
Ati “Nari kubifatanya n’umuziki bikemera ariko nta cyizere nari mfite ko byose byagenda neza uko bikwiye. Byari byiza gukora kimwe kikarangira nkabona gukora ikindi, ni bwo buryo nasanze butanga umusaruro wizewe kandi uhamye uzira kwicuza nyuma. Ntabwo Imana izaguhembera ko wakoze byinshi cyane, izaguhembera gusa uburyo wabikozemo niba bwari buhuje n’ugushaka kwayo.’’
Mu mikorere y’umuziki wa Dominic Ashimwe nkuko yagiye abitangaza mu myaka yo ha mbere, avuga ko kuririmba atabikora nk’umwuga umuha amafaranga y’imibereho ahubwo ko abikora nk’umuhamagaro gusa. Ibi bigaragarira ku cyemezo gikomeye azwiho ko atajya yishyuza ibitaramo bye ahubwo gahunda ye ni ukugeza ubutumwa ku ngeri zose z’abantu.
Icyo gihe yagize ati “Nahisemo kudakora muzika nyishakamo amafaranga ambeshaho ahubwo mpitamo gushaka akandi kazi kamfasha kubaho nk’abandi bose. Gukora ibi byari amahitamo yanjye gusa ntaho bihuriye n’ibindi undi wese yatekereza ko nagendeyeho. Nifuza ko ubutumwa bwiza ndirimba bugera ku ngeri n’inzego zose z’abantu: abakire n’abakene, abakomeye n’aboroheje…. Imana nishima kumpera umugisha mu murimo wayo izabinkorera ku bw’ubuntu bwayo gusa, ariko si cyo mpanze amaso.’’
“Nshishikajwe no gukora ibishoboka byose ngo ubutumwa ndirimba ntihagire n’umwe ucikanwa na bwo biturutse ku mpamvu iyo ari yo yose. Hirya y’ibi byose mbikiwe ingororano nziza zitangirika. Uko ni ko mbyizera.’’
Indirimbo nshya Dominic Ashimwe yashyize hanze yayise “Gwiza imbaraga’’, yumvikanamo amagambo akomeza abantu, akabaremamo ibyiringiro.
Mu kiganiro na IGIHE, Ashimwe yavuze ko indirimbo ye nshya yayikoze agamije kwibutsa abantu gukora kw’Imana.
Yagize ati “Ntabwo Imana ijya gutira imbaraga ku wundi muntu ngo ibashe kudutabara, Oya! Uko yakwiyeretse mu bihe byashize, kwa kundi yitamuruye usumbirijwe ukayibona n’ubu iracyabishoboye kugutabara rwose kandi ibikora ku bw’ubuntu bwayo gusa nta kindi irebyeho. Ni Imana idahindurwa n’ibihe. Gwiza imbaraga z’umutima ukomere, Uwiteka ntajya ananirwa, ntasinzira ahora ari maso ku bwawe nanjye.”
Indirimbo “Gwiza imbaraga” yasohotse isanga izindi ndirimbo zirimo iyitwa “Ndishimye”, “Akadomo ka nyuma” na “Wambereye imfura” zizaba ziri kuri album ye nshya yise “Urufatiro”.
Reba hano indirimbo nshya ya Dominic Ashimwe yise “Gwiza imbaraga”
Papi Clever n’umugore we bishimiwe mu ndirimbo nshya bise “Ni Yesu”
Mu ndirimbo “Ni Yesu’’ igizwe n’iminota itandatu n’amasegonda ane, itangirana n’amagambo avuga ko imitwaro ‘nari nikoreye nayituriye ku musaraba.’
Ikomeza iti “Yesu yancunguje amaraso ye y’igiciro, yampaye umugabane mu bwami bwe. […] Nta wundi wari kubikora ni Yesu. Yangezemo ndahinduka. Ndi ibihamya by’uko ashoboye.’’
Papi Clever yabwiye IGIHE ko yatekereje kwandika iyi ndirimbo mu gushimangira uko Yesu yahinduye byinshi kuri we no ku buzima bwe.
Ati “Igitekerezo cyavuye kuri Kristo Yesu waje kudupfira ngo tubone ubugingo, tuvugamo aho yadukuye habi tukemeza ko nta wundi wari kubishobora atari we. Yesu yatugezemo tubona amahoro tutari kubonera ahandi.’’
Indirimbo “Ni Yesu’’ yasohokanye n’amashusho yayo yishimiwe cyane n’abakunzi b’ibihangano bya Papi Clever n’umugore we.
Abayitanzeho ibitekerezo berekanye ko ari indirimbo nziza kandi yahembuye abafite umwuma mu buryo butandukanye.
Umugwaneza Solange yagize ati “Muhabwe umugisha abanjye nkunda; ndabakunda n’umutima wanjye wose.’’
Mategeko Benjamin we yasabiye uyu muryango kurindwa n’Imana n’Umwana wayo kugezaagarutse.
Yagize ati “Papi na Dorcas, muri abagabuzi b’umutsima n’amazi y’ubugingo. Uyu muhamagaro mwakiriye urimo gukiza imitima myinshi.’’
Niyombikesha Eustache yavuze ati “Papi & Dorcas mbakunda kubi, gusa muri iyi minsi biri kurenga urugero kabisa, iyi ndirimbo yanyu NI YESU ndi kuyicuranga bukira nyisubijemo nka 20. Ndabakunda cyane, iyi hamwe n’iyindi yitwa Unkomereze Amaboko ndaziharaye bikomeye muri iyi minsi.’’
Nyuma yo gukora indirimbo “Ni Yesu”, Papi Clever yijeje abakunzi b’ibihangano byabo ko bagiye gushyira imbaraga mu gukora byinshi.
Ati “Ni byo tugiye kujya tubaha indirimbo zacu uko Imana izagenda iziduha, ntabwo tuzi niba zizaba ari nyinshi cyangwa ari nke kuko ni Umwuka Wera uzaziduha.’’
Papi Clever na Ingabire Dorcas basanzwe bamenyerewe cyane mu gusubiramo indirimbo zo mu Gitabo ndetse barateganya ‘kuzikora zikarangira.’
Yakomeje ati “Tuzakora izo mu Cyongereza n’izindi ndimi kandi turashaka kujya tubikora mu buryo bwiza yaba audio na video.’’
Tuyizere Papi Clever na Ingabire Dorcas bashyingiwe ku wa 7 Ukuboza 2019, ubu bafitanye umwana umwe w’umukobwa bise Ineza Oaklynn Clever.
Nyuma yo kurushinga batangiye gukorana umuziki. Papi Clever yari asanzwe akora umuziki nk’umuhanzi wigenga mu gihe Ingabire yaririmbaga muri Korali Goshen ikorera ivugabutumwa muri ADEPR Musanze.
Papi Clever ni we watangije umushinga wo gusubiramo indirimbo zo mu gitabo uko ari 547. Album ya mbere y’izi ndirimbo yayise “Amakuru y’Umurwa” [iyi ndirimbo imaze kurebwa n’abasaga miliyoni kuri YouTube] ikubiyeho indirimbo 12 zo mu gitabo. Nyuma yo kurushinga, urwo rugendo yarukomezanyije n’umugore we.
Reba indirimbo “Ni Yesu” ya Papi Clever na Ingabire Dorcas
Pasiteri Antoine Rutayisire yakomoje ku bikwiriye kuranga ubuyobozi buzana impinduka
Ibi yabigarutseho kuri iki Cyumweru tariki ya 28 Werurwe 2021, ubwo yari mu masengesho yo gusengera igihugu (National Prayer Breakfast).
Ni amasengesho yabaye mu buryo bw’ikoranabuhanga mu rwego rwo gukomeza kwirinda icyorezo cya Coronavirus.
Rev.Dr Rutayisire Antoine yavuze ko umuyobozi adakwiye gucika intege mu gihe cy’amage ahubwo akwiye gukomeza urugendo .
Yavuze ko buri gihe ubuyobozi buba bufite ibibazo bityo ko umuyobozi akwiriye gushaka impinduka no mu gihe cy’ibibazo.
Ati “ Nutagira ibibazo by’abakozi, uzagira ibibazo by’ibikoresho, nutagira iby’ibikoresho uzagira iby’abashaka gutwara umwanya wawe. Nutagira ikibazo cy’ibyo , uzagira kibazo cy’umunaniro kuko ushaka gukora akazi kugira ngo uzane impinduka. Ubuyobozi ni umurimo iteka ubamo ibibazo kandi iteka bisaba ko wowe nk’umuyobozi uzana impinduka. ”
Dr Rev. Rutayisire yavuze ko umuyobozi iteka akwiriye kugirira impuhwe abo ayobora kuko iteka ryose ahagarara hagati y’ikibazo n’abo ayoboye.
Ati ‘”Hari abayobozi iyo havutse ikibazo aho kuzana ibisubizo bongera ibibazo . Akongeramo kuvuga nabi, agakuraho telefoni cyangwa agafunga ibiro cyangwa akigendera. ”
Dr Rutayisire yakomeje avuga ko umuyobozi mwiza akwiye kuvugana n’abantu akabaha icyizere kuko iyo bitabaye bishakira ibisubizo kandi ari we muyobozi.
Ati “Niba udafite icyizere wowe cyubake mu bantu bawe. Bashyiremo icyizere ubabwire uti ibibazo birahari , turabibona ariko mwihangane Imana igiye kuzana ibisubizo.”
Dr Antoine Rutayisire yavuze kandi ko mu bindi umuyobozi mwiza akwiye kurangwa no gutuza.
Ati “Umuyobozi akwiye gutuza kandi ntahunge ibibazo. Mu ituze no mu byiringiro niho uzakura imbaraga mu gihe cy’ibibazo noneho iri tuze rigomba kwiyongera.”
Antoine Rutayise yavuze ko umuyobozi mwiza akwiye kubwira abantu gukomeza bakagenda kabone nubwo baba bari mu kaga.
Ati “Umuyobozi akwiye kubwira abantu bagakomeza bakagenda nubwo hari ibibazo, ibibazo ntibidukura mu ntego zacu. Ibibazo icyo bikora ni ukutugendesha gahoro” .
Rev. Dr Rutayisire yatanze urugero, avuga ko u Rwanda rwahuye n’ikibazo cya Coronavirus ariko bitarubujije gukomeza.
Avuga ko u Rwanda rwanyuze mu ntambara , amashuri agasenyuka , abantu bagapfa ariko ibyo byose bitaruhagaritse bityo ko umuyobozi agomba kwigirira icyizere kandi agafatanya n’abo ayobora .
Amasengesho ngarukamwaka yo gusengera igihugu azwi nka ‘National Prayer Breakfast’ ategurwa n’umuryango Rwanda Leaders Fellowship, ukaba umaze imyaka 26 uyategura.
National Prayer Breakfast yitabirwaga n’Abayobozi bahagarariye Amadini n’Amatorero n’abandi Bihayimana, Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda ziba zaturutse mu bihugu bitandukanye.
Nazareen Worship Team yatangiye ivugabutumwa ry’indirimbo zihembura bahereye ku Banyarwanda bo muri Amerika.
Nazareen Worship Team isanzwe ikorera umurimo w’Imana mu rusengero rwa Pasiteri Kawaya Pascal muri Michigan.
Iri tsinda ryamaze gushyira hanze indirimbo yaryo ya mbere bise ‘Wamenyesheje Inzira’ intego akaba ari ugukomeza gukora indirimbo nyinshi zitandukanye.
Emile Ngoga, umwe mu bagize iri tsinda yabwiye IGIHE ko intego yabo ari ukugeza ubutumwa bwa Yesu Kristo kuri bose, kuko ari imwe mu nshingano yahaye abamwizera.
Ati “Iyi ndirimbo ndetse n’izindi ziri mu nzira turifuza ko abantu bose bamenya kandi bakizera izina rihebuje rya Kristo Yesu. Birababaje cyane cyangwa se bizaba bibabaje birenzeho Kristo aramutse agarutse abantu bataramwizera.”
Yavuze ko intego ya Nazareen Worship Team ari ukubwiriza ubutumwa bwiza bukiza, bubohora kandi bukangurira isi yose kwizera Yesu.
Ngoga yavuze ko iryo tsinda ryifuza gushyira hanze album ya mbere igizwe n’indirimbo umunani mu mwaka wa 2021.
Yavuze ko kuri ubu bafite itsinda ry’Abanyarwanda basengana mu rusengero rwabo, ari naho haturutse igitekerezo cyo kwagura ivugabutumwa ryabo rikava mu rusengero rikagera kure.
Ati “Mbere twakoreraga mu Itorero n’abandi banyamerika ariko tumaze kuba benshi twahisemo gukora amateraniro yacu. Iyo bibaye ngombwa ko dukorana n’abanyamahanga turirimba indirimbo zo kuramya zisanzwe mu Cyongereza ariko mu materaniro y’Ikinyarwanda turirimba indirimbo nyinshi mu Kinyarwanda.”
Indirimbo ‘Wamenyesheje Inzira’ ya Nazareen Worship Team yari imaze amezi ane itunganywa na Producer Boris. Amashusho yayo yakozwe na Fayzo, ayoborwa na GM Brown.
Lewis Vocal Band yasohoye amashusho y’indirimbo ibwira abantu kwiringira Imana no mu bikomeye.
Indirimbo "Ndakwiringiye" irimo ubutumwa bwo kubwira abantu ko no mu bihe bikomeye, inzira zose zifunze n’inshuti zananiwe, bakwiriye guhora biringira Imana kuko ari yo idahemuka.
Umuyobozi wa Lewis Vocal Band, Tuyiramye Protogène, yabwiye IGIHE ko basohoye iyi ndirimbo by’umwihariko muri ibi bihe Isi yugarijwe n’icyorezo cya Coronavirus cyahungabanyije ibintu byinshi mu mibereho ya benshi kugira ngo abantu bongere kwibuka ko Imana itahindutse.
Yagize ati "Ni indirimbo ikoze mu buryo bw’isengesho umuntu wese yasenga abwira Imana ko akiyiringiye n’ubwo ibibazo byaba byinshi bite."
"Turashaka kwibutsa abantu ko n’ubwo Isi iri mu bihe bitoroshye, benshi bahuye n’ibibazo ntibakwiye kwiheba cyangwa ngo bumve ko byarangiye, bakwiye kugirira Imana icyizere bakagumya kuyiringira kuko yo itajya ihemuka."
Tuyiramye yakomeje avuga ko uretse iyi ndirimbo hari n’izindi zikiri gutunganywa muri studio bitegura kuzasohora mu minsi iri imbere nazo zatunganyijwe mu buryo bwa "Live" ari amajwi ndetse n’amashusho.
Lewis Vocal Band ni itsinda rigizwe ahanini n’urubyiruko rubarizwa mu Itorero ADEPR, bahuriye ku kuba bakuriye mu ishuri ry’icyumweru (Sunday school).
Yashinzwe mu 2014 itangijwe n’abasore batatu bishyize hamwe bashaka gukora umuziki wa acappella, nyuma itsinda rigenda ryaguka hiyongeramo n’abandi ndetse n’imikorere irahinduka, kugeza mu 2018 ubwo bavuga ko ari bwo basa n’aho ari bwo binjiye mu ruhando byeruye.
Intego y’iri tsinda nk’uko Tuyiramye yabitangaje ngo ni ukwamamaza ubutumwa bwiza hafi na kure ndetse no kurushaho kuba icyitegererezo bigatuma n’abagiye bava ku Mana bahindukira bakayigarukira.
Bashishikariye gukomeza kubwira urundi rubyiruko kuva mu byaha rukizera Umwami Yesu n’abakiri bato bagakomeza gukurira mu murongo wo kubaha Imana ndetse impano zabo bakazikoresha ku bw’Ubwami bw’Imana.
Tuyiramye yasabye abantu gukomeza kubashyigikira kuko hari ibikorwa byinshi bitegura gukomeza gukora mu bihe biri imbere, birimo gusohora n’izindi ndirimbo zirimo iziri gutunganywa muri studio kuri ubu.
Jabiru d’Afrique, imwe mu nyoni ziramba cyane ku isi zizirana no gucana inyuma.
Mu muryango mugari w’abantu hari abantu twita ba nyamwigendaho baba babikora mu gushaka amahoro cyangwa kubera ikibazo runaka bagize mu mibanire n’abandi ariko ahantu henshi abantu bameze batyo babasha kuboneka.
Tumaze igihe kinini tuvuga ku nyoni zikunda gusabana n’izindi zihuje ubwoko cyangwa se zifite ibindi bintu runaka zihuriyeho. Ibyo siko bimeze ku nyoni z’amazi zitwa Jabiru d’Afrique (Jabiru) kuko zo zikunda kuba zonyine haba mu gushaka ibyo kurya cyangwa mu kororoka. Uretse kuba wabona ikigabo n’ikigore biri kumwe, kongera kubona izi nyoni ziri kumwe n’izindi nka zo, cyangwa se izindi zo mu bundi bwoko ni ibintu bidasanzwe.
Imiterere ya Jabiru d’Afrique (African Saddle-billed Stork)
Jabiru ni inyoni yo ku mazi ifitanye isano n’ibiyongoyongo na Nyirabarazana, kandi ikaba ari yo ndende muri uwo muryango mugari. Ikigabo gikuze kiba gifite amababa y’umukara n’umweru. Ku gice cyo hejuru ku mugongo hasa n’umweru ariko wagana inyuma hakaba ibara ry’umukara. Amababa n’imirizo ni umukara ugaragaramo icyatsi kibisi gishashagirana. Ku gice cyo hasi mu gatuza no kunda hasa n’umweru.
Iyo amababa arambuye, ukayabona inyuze hejuru yawe ubona asa n’umukara. Iyo iyi nyoni irimo kuguruka ku mpera z’amababa ubona ibara ry’umweru.
Umutwe n’ijosi ni umukara. Aho umunwa utangirira haratukuye kandi hagati hagaragaramo igice cy’umukara hanyuma hakongera kugaragaraho igice cy’umutuku.
Jabiru y’ikigabo igira amaso y’ikijuju. Amaguru n’amano arirabura kandi ikagira mu mavi hasa n’ibara rya move. Ikigore kiba ari gito ugereranyije n’ikigabo ariko bigira amabara asa nubwo ikigore kigira amaso y’umuhondo.
Iyi nyoni ishobora kugira uburebure bwa santimetero 145-150, n’ubugari bw’amababa bwa santimetero 240-270. Iyi nyoni ishobora kandi kugira ibilo 5-7.5 ku ngabo n’ibilo 5-7 ku ngore. Iyi nyoni ishobora kurama imyaka 36.
Inyoni ikunda kuba ku migezi
Jabiru iba ahantu hari amazi nko mu bishanga, ku nkengero z’imigezi, mu bishanga birimo ibiti bigufi, ibiyaga birimo amazi arimo umunyu n’ahandi hatandukanye. Izi nyoni ntabwo zikunda ahantu h’ishyamba ariko zishobora kuboneka ahantu hatumagara cyane mu gihe cy’izuba.
Iyi nyoni ni indyanyama kuko itungwa n’amafi harimo Tilapiya, imitubu n’ibikeri. Inarya kandi ibikururanda bitoya nk’imiserebanya, ibinyamunjonjorerwa, amagi y’izindi nyoni n’ibyana byazo, inyamabere ntoya n’ibindi.
Kuberako iyi nyoni igenda mu mazi igashoramo umunwa ishakamo ibyo kurya nk’amafi n’ibindi, inshuro nyinshi amazi ashobora kwandura. Ni yo mpamvu mbere yo kurya ifi ibanza kuyoza yarangiza ikayimira bunguri ihereye ku mutwe.
Jabiru d’Afrique yororoka ite?
Jabiru ntabwo buri mwaka yororoka ahubwo imishwi imaze umwaka umwe cyangwa ibiri ikomeza kubana n’ababyeyi bayo kugeza ikindi gihe cyo kororoka kw’ababyeyi bayo. Umushwi umaze imyaka itatu uba ukuze ku buryo uba ushobora kororoka na wo.
Iyi nyoni ikunda gutangira kororoka iyo igihe cy’imvura kirangiye, ni ukuvuga ko yororoka mu gihe cy’impeshyi. Ingabo n’ingore bibana ubuzima bwabyo bwose kuko bikora umuryango udacana inyuma (Monogamie). Jabiru yubaka icyari ahantu ha yonyine mu giti kirekire hafi y’amazi. Izi nyoni kandi zikunda gukoresha icyari inshuro zirenze imwe.
Ingabo n’ingore bifatanya kubaka icyari gikoze mu byatsi bikurungiye n’ibyondo. Iyo icyari kimaze kubakwa ikigore gitera amagi abiri cyangwa atatu. Igihe cyo kurarira ayo magi ni iminsi iri hagati ya 30-35 kandi bigakorwa n’ingabo n’ingore.
Imishwi ikimara kuvuka iba isa n’umweru kandi igaburirwa n’ababyeyi bombi. Imishwi imaze iminsi iri hagati ya 70-100 iba imaze gukura bihagije.
Muri rusange ibi bisiga biracyagaragara ahantu henshi akaba ariyo mpamvu Umuryango Mpuzamahanga wita ku bidukikije ubishyira ku rutonde rw’ibitageramiwe, nubwo muri iki gihe birimo kubangamirwa cyane no kubura ibishanga byo kubamo ndetse n’imiti myinshi ikoreshwa mu kwica udukoko.
Mu Rwanda, iyi nyoni isigaye muri parike y’Akagera gusa. Mu myaka 30 ishize, yanabonekagaga ku biyaga byo mu Bugesera.
Minisitiri Mujawamariya yasabye abanya-Gicumbi kwita ku mashyamba birinda akaga kazanwa n’ubutayu.
Ibi Minisitiri yabigarutseho ku wa 7 Ugushyingo 2020 mu Karere ka Gicumbi,ho murenge wa Byumba, ubwo hatangizwaga igihembwe cyo gutera amashyamba muri gahunda z’umushinga ugamije kongerera abaturage ubushobozi ku guhangana n’ingaruka z’imihindagurikire y’ibihe uzwi nka Green Gicumbi.
Ahatewe amashyamba kuri uyu wa Gatandatu ni ahahoze hari amashyamba y’abaturage yangiritse cyangwa yashaje.
Akarere ka Gicumbi, gasanzwe ari akarere karangwamo imisozi miremire kandi ihanamye, kakaba gakunze kwibasirwa n’ibiza. Aha niho Minisitiri w’Ibidukikije yahereye avuga ko hatagize igikorwa abaturage bakwisanga mu byago, abasaba guhuza ubutaka kugira ngo buterweho amashyamba .
Ati "Kuri ziriya hegitari 20 twateyeho amashyamba, mwabonye ko hariho ubuhaname buri kugera kuri hafi 80%. Hatagize igikorwa rero Gicumbi yagerwaho n’akaga gakomeye.”
Yakomeje agira ati"Gicumbi rero nkuko mubizi ni akarere k’imisozi miremire, ni akarere gafite n’ubukungu. Niyo mpamvu tugomba kubungabunga iyo misozi ndetse n’ubwo butaka, tukabufata kugira ngo tubuhinge ariko tubungabunga ibidukikije".
Minisitiri Mujawamariya yavuze ko ahatewe amashyamba hari hasanzwe ari ubutaka bw’abaturage bwarimo ibiti bishaje , aboneraho gusaba abaturage kwita ku biti byatewe banashyiraho amaterasi y’indinganire aho bishoboka.
Ati"Abaturage ibyo basabwa ni uguhuza imirima yabo kugira ngo dushobore guteraho amashyamba. Bari basanzwe bafite amashyamba ariko ashaje tubafasha kuyavugurura.”
“Mu byukuri icyo dusaba abaturage ni uguhuza imirima yabo tukabungabunga iyo mirima dushyiraho amaterasi y’indinganire aho bishoboka, cyangwa se imiringoti aho bishoboka tugateraho amashyamba.”
Yavuze ko abaturage bakwiriye gukurikirana bakareba ko ibiti bateye bikura, icyangiritse bakagisimbuza vuba.
Muri rusange hatewe ibiti ibihumbi 50 ku buso bungana na hegitari 20 bwagenewe amashyamba .
Guverineri w’Intara y’Amajyarugu, Gatabazi Jean Marie Vianney, yavuze ko abaturage basigaranye umukoro wo kurinda ibiti ari nako batangira kwiga umuco wo gukoresha rondereza cyangwa gaz hagamijwe kubungabunga amashyamba.
Ati"Turemera ko ibicanwa bikenerwa umunsi ku munsi ariko bagomba kwinjira mu buryo umuturage akoresha ibikoresho bituma acana bike mu buryo bushoboka , yaba rondereza ndetse na gaz aho bishoboka. Abaturage babishyigikire, babigire ibyabo hanyuma na ya mashyamba bayarinde dukomeze twagure ubuso tugomba guteraho amashyamba.”
Usibye kuba aka karere katewemo amashyamba, biteganyijwe ko uyu mwaka mu gihugu hose hazaterwa ibiti bivangwa n’imyaka kuri hegitari 7 410, amashyamba kuri hegitari 909 2, n’ibiti by’imbuto ziribwa bisaga 803,947. Ni mugihe amashyamba yangiritse azasazurwa angana na hegitari 500.
Leta y’u Rwanda yihaye intego y’uko kugera mu 2024, 30% by’ubuso bw’igihugu buzaba buteyeho amashyamba kandi acunzwe mu buryo burambye kugira ngo arusheho kubyazwa umusaruro uhagije.
Integuza ku byago bishobora kuzagwira Isi kubera kutita ku bidukikije.
Uru ni rumwe mu rugero rw’imibanire itari myiza ya none hagati y’umuntu n’ibidukikije, aho igihe muntu yimutse, ibimera bisagamba, bikaba inganzamarumbo.
Uburyo ibikorwa bya muntu bikomeje kubangamira ibidukikije bigarukwaho by’umwihariko muri filime ‘A Life on Our Planet’, yakozwe n’Umwongereza, David Attenborough w’imyaka 93. Yagiye hanze ku wa 4 Ukwakira 2020, ibanza kwerekanwa kuri Netflix.
Igaruka ku rugendo rwa Attenborough wazengurutse ibihugu byinshi ku mibumbe yose y’Isi, aho yiboneye impinduka n’ibyago ibikorwa bya muntu byagiye bigira kuri uyu mubumbe dutuye, uko umubare w’abawutuye wagendaga utumbagira, ibidukikije byo bikagabanyuka. Muri Afurika y’Iburasirazuba yahageze mu 1960.
Uko amashyamba yagendaga atemwa cyangwa atwikwa, inyamaswa zo mu gasozi zarakendereye. Uyu munsi bibarwa ko inkoko zihariye 70% by’inyoni zose zo ku Isi, mu gihe inyamaswa muri rusange nazo zisigaye mu matungo abantu borora, ku buryo izo mu gasozi zingana na 4%.
Bibarwa ko mu gihe muntu adahinduye imikorere mu bijyanye n’ibidukikije, akiga gukorera ibidukikije bimuri iruhande aho kubanza kubyigizayo, ibibazo bitazabura kuvuka. Bitabaye ibyo, ubushyuhe bw’Isi buzakomeza kuzamuka ku buryo mu 2100 buzaba bumaze kwiyongeraho dogere Celcius 4.
Attenborough yavuze ko mu guhangana n’iki kibazo, ibihugu byashyira imbaraga mu gutera amashyamba ku bwinshi, ndetse bigakoresha ingufu zisubira nk’izikomoka ku zuba cyangwa amazi, aho kuba amakara atuma ibiti bitemwa cyangwa ibikomoka kuri peteroli byohereza imyuka myinshi yangiza ikirere.
Bibarwa ko gutera amashyamba menshi ari ingenzi, kuko ashobora kugabanya nibura bibiri bya gatatu bya carbone yoherezwa mu kirere.
Ibyo bigahuzwa n’uko abantu batangira kwiga uburyo bakora ubuhinzi bakoresheje guhinga ku butaka buto, urugero ni nk’u Buholandi bwabashije kubigeraho, ku buryo buri ku mwanya wa kabiri ku isi mu kohereza mu mahanga ibiribwa byinshi.
David akomeza ati “Ibi dukwiye kubikora tutazirikana ko ari ugutabara umubumbe wacu, ahubwo ni ukwitabara ubwacu.”
Ibihugu byasabwe gufata ingambaUbwo herekanwaga iyi filime yakozwe na David Attenborough, Ambasaderi w’u Bwongereza mu Rwanda, Jo Lomas, yavuze ko muri uku kwezi u Bwongereza bwari bwiteguye kwakira Perezida Paul Kagame n’abandi banyacyubahiro, mu nama ku kurengera ibidukikije no gihangana n’ihindagurika ry’ibihe, izwi nka COP26.
Gusa kubera icyorezo cya Coronavirus, yimuriwe umwaka utaha. Ambasaderi Lomas yashimangiye ko COVID-19 ariko idakwiriye kubuza abantu guhangana n’ikibazo gikomeye cy’ihindagurika ry’ibihe.
Yakomeje ati “Imihindagurikire nicyo kibazo gikomeye kibangamiye ibisekuru bizaza. Muri Afurika, ukwiyongera k’ubushyuhe bikomeje kugira ingaruka ku mibereho y’abaturage, nubwo ibihugu by’uyu mubumbe byihariye gusa 2-3% by’imyuka isi yohereza mu kirere. U Rwanda rwohereza imyuka mike yangiza ikirere, ariko rukomeje kugerwaho n’ingaruka z’imihindagurikire y’ibihe nk’imyuzure n’inkangu.”
Ibyo ngo bigaragaza ko ari uruhare rwa buri wese mu guhangana n’imihindagurikire y’ibihe, aho gutekereza ko ari inshingano z’igihugu cyangwa urwego rumwe.
Yavuze ko kwita ku bidukikije byatanga umusanzu mu ngamba zo kugabanya imyuka ihumanya ikirere bitarenze 2030, agaragaza ko u Bwongereza bushishikajwe no gutera inkunga imishinga iri muri urwo rwego, harimo no mu Rwanda.
Mu mishinga batera inkunga harimo uwa FONERWA ugira uruhare mu bikorwa birimo kubungabunga igishanga cya Nyandungu, ndetse ikigo Bboxx cyo mu Bwongereza kiri gutanga umusanzu mu gutuma Abanyarwanda bakoresha ingufu zitangiza ikirere, zikomoka ku mirasire y’izuba.
Minisitiri w’Ibidukikije, Jeanne d’Arc Mujawamariya, yavuze ko Guverinoma y’u Rwanda ishishikajwe no gukemura ibibazo by’ibidukikije hagamijwe guhangana n’ingaruka z’imihindagurikire y’ibihe.
Yavuze ko nubwo hari intambwe iterwa buri mwaka mu kugabanya ingano y’imyuka yoherezwa mu kirere, hari intambwe ukomeye igomba guterwa.
U Rwanda ruheruka kwiyemeza kugabanya imyuka yoherezwa mu kirere ho 38% bitarenze umwaka wa 2020, gahunda biteganywa ko izatwara miliyari $11 mu myaka icumi iri imbere, u Rwanda rukazakorana n’abafatanyabikorwa batandukanye.
Bizakorwa binyuze mu mishinga irimo amazi, ubuhinzi, ibimera n’amashyamba, ubucukuzi bw’amabuye burengera ibidukikije n’ibindi.
Minisitiri Mujawamariya yakomeje ati “Ikindi nta mushinga uzajya utangira mu Rwanda hatabayeho inyigo ijyanye no kurengera ibidukikije ngo hatangwe icyemezo.”
U Rwanda rwashyizeho FONERWA mu 2012 ku bufatanye n’u Bwongereza, aho gitera inkunga imishinga ijyanye kurengera ibidukikije.
Mu myaka isaga umunani ishize, iki kigega kimaze gushyira hamwe miliyoni $180, kandi aho aya mafaranga yaguye ahorwa hamaze gutanga imirimo 140 000.
Minisitiri Mujawamariya yashishikarije abikorera kongera ishoramari mu mishinga ibyara inyungu ariko irengera ibidukikije, anasaba ababyeyi kwigisha abato aho gutera igiti bagatera ishyamba, nk’uburyo bwo kubaka umuco wo kurengera ibidukikije n’urusobe rw’ibinyabuzima.
Nsengimana Olivier uyobora Rwanda Wildlife Conservation Association, yavuze ko bafite imishinga igamije gushishikariza abantu kongera ibiti batera.
Ati “Igihe kirageze ko buri wese abigire ibye, ari nacyo ntekereza ko COP26 igamije. Nk’urugero hari gahunda turimo gutangiza mu muryango wacu, ku wa Mbere tuzasinyana amasezerano n’abaturage, barimo kuduha ubutaka bwabo ngo dutere ibiti, tukajya tubaha idolari rimwe kugiti, ku mwaka.”
Inyamaswa zikomeye muri Pariki y’Akagera ziri kwambikwa ikoranabuhanga ryo koroshya kuzikurikirana (Amafoto).
Mu nkura kandi hari ebyiri zongewe mu mahembe yazo akuma karanga amerekezo yazo kazwi nka GPS transmitters.
Utwuma twa GPS twambitswe inyamaswa tuzajya twifashishisha iminara, maze twohereze mu cyumba kigenzurirwamo amakuru ajyanye n’aho inyamaswa runaka zadushyizwemo ziherereye.
‘VHF transmitters’ nazo zishobora gufasha umuntu igihe arimo gushakisha izo nyamaswa, akabasha kubona aho ziri.
Umwe mu bagize uruhare mu gushyira utu twuma mu nyamaswa, Richard Harvey, hamwe n’itsinda bakoranaga, babanzaga guzisinziriza inyamaswa kugira ngo bazambike inigi cyangwa utwuma twohereza amakuru, nk’utwo bashyize mu mahembe y’inkura.
Kwambika inyamaswa iri koranabuhanga kandi bituma abazikurikirana babasha kumenya uko zifashe mu mibereho yazo, uko zikora ingendo zimuka ziva ahantu hamwe zijya ahandi, kimwe no kuzibungabunga mu bijyanye n’umutekano wazo.
Mu Ugushyingo 2020 mu Rwanda hateganyijwe kugwa imvura nyinshi.
Icyo kigo cyagaragaje ko hazagwa imvura iri hagati ya milimetero 100 na milimetero 300. Kugira ngo byumvikane ubukana bwayo, ni uko imvura imaze iminsi mike igwa hirya no hino mu gihugu, yari milimetero ziri hagati ya 60 na milimetero 150, iteganyijwe izaba ikubye kabiri.
Ubwiyongere bw’iyi mvura buzaterwa ahanini n’ubuhehere bw’umwuka n’isangano ry’imiyaga byiganje mu karere u Rwanda ruherereyemo.
Umuyobozi w’ishami ry’iteganyagihe muri Meteo Rwanda, Mathieu Mbati Mugunga, yavuze ko iyo mvura nta mpungenge nyinshi iteye, gusa aburira abantu kwitwararika cyane cyane abatuye mu bice bibamo ubutaka bworoshye.
Mu itangazo ryashyizwe hanze na Meteo Rwanda, rivuga ko imvura iri hagati ya milimetero 100 na 130 iteganyijwe mu majyaruguru y’Intara y’Iburasirazuba mu gice cy’Iburasirazuba bw’Akarere ka Nyagatare, Gatsibo ndetse n’aka Kayonza. Ikaba kandi iteganyijwe mu Burengerazuba bw’Akarere ka Gatsibo, mu Majyepfo y’Akarere ka Gicumbi, mu gice kinini cy’Akarere ka Huye ndetse n’aka Gisagara.
Imvura iri hagati ya milimetero 130 na 160 iteganyijwe mu Mujyi wa Kigali, ahandi hasigaye mu Karere ka Gatsibo, igice kinini cy’Uburasirazuba bwa Kayonza ndetse na Kirehe, uburengerazuba bwa Rwamagana na Nyagatare, agace gato ka Ngoma gahana imbibi na Bugesera, uburasirazuba bwa Nyamagabe, Nyaruguru na Gisagara ndetse ikaba iteganyijwe mu Karere kose ka Nyanza.
Imvura iri hagati ya milimetero 160 na 190 iteganyijwe mu bice byinshi by’Uturere twa Kirehe, Ngoma, Bugesera, Ruhango, Ngororero, Rubavu na Gakenke. Iteganyijwe kandi mu majyaruguru y’Uturere twa Rulindo, Gicumbi na Nyamagabe ndetse no mu gice cyo hagati cy’Akarere ka Kamonyi, mu Burengerazuba bwa Rusizi na Nyagatare.
Imvura iri hagati ya milimetero 190 na 210 iteganyijwe mu Majyepfo y’Uturere twa Kirehe, Ngororero na Muhanga, mu Burengerazuba bwa Kamonyi, mu Burasirazuba bwa Karongi ndetse no Majyaruguru ya Rutsiro na Gakenke.
Imvura iri hagati ya milimetero 210 na 240 iteganyijwe mu Majyepfo y’Uturere twa Musanze, Burera na Rutsiro, agace ko hagati ka Rusizi ndetse n’igice kinini cy’Akarere ka Karongi n’igice cy’ishyamba rya Nyungwe mu turere twa Nyamagabe na Nyaruguru.
Pariki ya Gishwati-Mukura yashyizwe mu byanya kimeza byemewe na UNESCO.
Iki cyanya cya Gishwati-Mukura cyatangarijwe rimwe n’ibindi byanya 23. Iki cyanya kigiye muri urwo rutonde gisangamo icyanya cy’ibirunga giherereye mu majyaruguru ashyira uburengerazuba bw’u Rwanda, cyo cyashyizwemo mu 1983.
Ibi byanya kimeza bibungabunga urusobe rw’ibinyabuzima bigamije gufasha abantu kurushaho gusobanukirwa no gukurikiranira hafi isano y’ibikorwa bya muntu n’ibidukikije hagamijwe gukomeza kurinda urusobe rw’ibinyabuzima n’ibidukikije.
Ibyo byanya kandi bifasha mu bushakashatsi, gushakira ibisubizo ibibazo bijyanye n’ibidukikije byugarije Isi, ari nako byifashishwa mu kubibungabunga no guhanga udushya.
Kuba icyanya cya Gishwati-Mukura gishyizwe muri uru rutonde, bizafasha u Rwanda gukomeza kumenya neza ingaruka z’ibikorwa bya muntu ku rusobe rw’ibinyabuzima biboneka muri iryo shyamba, ingaruka bigira ku baturiye iryo shyamba no ku bidukikije muri rusange ndetse no ku mihindagurukire y’ibihe nk’ikibazo gihangayikishije isi muri iki gihe.
Umuyobozi w’Ishami ry’Ubukerarugendo mu rwego rw’Igihugu rw’Iterambere (RDB), Belise Kariza, yatangaje ko kuba pariki ya Gishwati –Mukura igiye mu byanya byemewe na UNESCO, ari umusaruro w’imbaraga zashyizwe mu kugarura iryo shyamba ryari ritangiye gucika.
Yagize ati “Icyanya cya Gishwati-Mukura ni ahantu heza kandi hakungahaye ku rusobe rw’ibinyabuzima. U Rwanda rumaze igihe rushaka uburyo rwaribungabunga, hashyirwa imbaraga mu bikorwa karemano no kongera kuhagarura ishyamba. Ndashimira imbaraga zatanzwe n’abafatanyabikorwa bose bakoze batizigama akaba ariyo ntandaro y’umusaruro twishimira uyu munsi.”
Kariza yavuze ko kubungabunga ibidukikije atari inyungu gusa ku rusobe rw’ibinyabuzima n’umurage ku bazaza, ahubwo ari n’uburyo bwo guteza imbere ubukungu bw’igihugu.
Muri Gashyantare 2016 nibwo ishyamba cyimeza rya Gishwati - Mukura riherereye mu ruhererekane rw’Imisozi y’isunzu rya Congo-Nil, ryemejwe nka Pariki y’Igihugu ya kane, yitezweho gutanga umusanzu mu kwinjiza amadevize binyuze mu bukerarugendo n’izindi nyungu zituruka ku bidukikije.
Iyo pariki iherereye mu Turere twa Rutsiro na Ngororero mu Ntara y’i Burengerazuba bw’igihugu, ingana na hegitari 3 558, harimo icyanya cya Gishwati gifite ubuso bungana na Hegitari 1 570, n’icya Mukura kingana na Hegitari 1 988.
Ayo mashyamba azwimo ibimera gakondo n’ubwoko bw’inyamaswa zinyuranye ziganjemo inkende n’impundu (chimpanzee) n’inkima (golden monkey), inyoni n’izindi nyamaswa nto zinyuranye.
Ni pariki yabashije kubaho kubera uruhare rwa leta n’abaturage, kuko nyuma ya Jenoside yakorewe Abatutsi iyi pariki yari yakendereye, ituzwamo abaturage ndetse ibindi bikorwa byabo birushaho kuyangiza. Mu mwaka wa 2009 yatangiye kubungabungwa no gusubiranywa, ngo yongere ibe igicumbi cy’urusobe rw’ibinyabuzima.
Muri Mata 2019, Ikigo cy’Igihugu cy’Iterambere, RDB, cyagiranye amasezerano y’imyaka 25 n’ikigo Imizi Eco-Tourism Development Ltd, yo gutunganya no gucunga Pariki y’Igihugu ya Gishwati-Mukura, ku buryo ihinduka igice gikorerwamo ubukerarugendo mu gihugu.
Imihindagurikire y’ibihe ishobora kuvana mu byabo abantu miliyari 1.2 mu myaka 30 iri imbere.
Muri iyi raporo yasohotse ku wa Gatatu, igaragaza ko nta gihugu na kimwe kizabasha gucika ingaruka z’imihindagurikire y’ibihe mu myaka 30 iri imbere, ariko ko by’umwihariko ibihugu bikennye n’abaturage batishoboye ari bo bahazaharira cyane.
Bavuga ko impamvu ari uko ibihugu bikennye iyo bihuye n’ibibazo bikomoka ku mihindagurikire y’ibihe bikunze kubura amikoro, bigatuma abaturage bigaragambya, byakubitiraho uburyo bw’imiyoborere budahamye n’igabanuka rikomeye ry’ubukungu bikaba bibi kurushaho.
Bashingiye ku mibare n’ubushakashatsi bwagiye bukorwa n’imiryango mpuzamahanga, abakoze iyi raporo bagaragaza ko bashingiye cyane ku mibare y’ubwiyongere bw’abaturage, kugeza amazi meza ku baturage, amapfa, imyuzure, inkubi z’imiyaga n’ubwiyongere bw’ubushyuhe ku Isi.
Baje gusanga ko abasaga miliyari batuye mu bihugu 31 ku Isi bifite ubushobozi buke bwo guhangana n’ibyo biza igihe byaba bije.
Afurika yo Munsi y’Ubutayu bwa Sahara niyo yugarijwe cyane, hagakurikiraho Amajyepfo ya Aziya, mu Burasirazuba bwo Hagati no muri Afurika y’Amajyaruguru.
Raporo ivuga ko mu gihe kimwe muri ibyo biza cyaba kigeze kuri ibyo bihugu, benshi mu babituye bazava mu byabo.
Ibihugu bifite amikoro ahagije muri Amerika y’Amajyaruguru n’i Burayi nibyo bavuga ko bizabasha guhangana n’ibyo biza, ahubwo bikazagorwa no kwakira abimukira benshi baturutse muri bya bihugu bizaba byazahajwe n’ibiza.
Ubwiyongere bw’abaturage byitezwe ko buzagira uruhare runini mu guteza ibyo bibazo by’ibiza, dore ko mu 2050 abatuye Isi bazaba ari miliyari icumi bavuye kuri miliyari 7.8 bariho uyu munsi. Abaturage benshi muri aba bazaba baturuka mu bihugu bikirimo imvururu n’intambara nko muri Afurika yo Munsi y’Ubutayu bwa Sahara. Raporo ivuga kandi ko nibura abantu miliyari 3.5 ku Isi bazaba bugarijwe n’inzara.
Icyo gihe kandi abantu badafite amazi meza baziyongera, dore ko n’ubusanzwe kuri ubu bagera kuri miliyari 2.6 ku Isi.
Imihindagurikire y’ibihe ishobora kuvana mu byabo abantu miliyari 1.2 mu myaka 30 iri imbere.
Muri iyi raporo yasohotse ku wa Gatatu, igaragaza ko nta gihugu na kimwe kizabasha gucika ingaruka z’imihindagurikire y’ibihe mu myaka 30 iri imbere, ariko ko by’umwihariko ibihugu bikennye n’abaturage batishoboye ari bo bahazaharira cyane.
Bavuga ko impamvu ari uko ibihugu bikennye iyo bihuye n’ibibazo bikomoka ku mihindagurikire y’ibihe bikunze kubura amikoro, bigatuma abaturage bigaragambya, byakubitiraho uburyo bw’imiyoborere budahamye n’igabanuka rikomeye ry’ubukungu bikaba bibi kurushaho.
Bashingiye ku mibare n’ubushakashatsi bwagiye bukorwa n’imiryango mpuzamahanga, abakoze iyi raporo bagaragaza ko bashingiye cyane ku mibare y’ubwiyongere bw’abaturage, kugeza amazi meza ku baturage, amapfa, imyuzure, inkubi z’imiyaga n’ubwiyongere bw’ubushyuhe ku Isi.
Baje gusanga ko abasaga miliyari batuye mu bihugu 31 ku Isi bifite ubushobozi buke bwo guhangana n’ibyo biza igihe byaba bije.
Afurika yo Munsi y’Ubutayu bwa Sahara niyo yugarijwe cyane, hagakurikiraho Amajyepfo ya Aziya, mu Burasirazuba bwo Hagati no muri Afurika y’Amajyaruguru.
Raporo ivuga ko mu gihe kimwe muri ibyo biza cyaba kigeze kuri ibyo bihugu, benshi mu babituye bazava mu byabo.
Ibihugu bifite amikoro ahagije muri Amerika y’Amajyaruguru n’i Burayi nibyo bavuga ko bizabasha guhangana n’ibyo biza, ahubwo bikazagorwa no kwakira abimukira benshi baturutse muri bya bihugu bizaba byazahajwe n’ibiza.
Ubwiyongere bw’abaturage byitezwe ko buzagira uruhare runini mu guteza ibyo bibazo by’ibiza, dore ko mu 2050 abatuye Isi bazaba ari miliyari icumi bavuye kuri miliyari 7.8 bariho uyu munsi. Abaturage benshi muri aba bazaba baturuka mu bihugu bikirimo imvururu n’intambara nko muri Afurika yo Munsi y’Ubutayu bwa Sahara. Raporo ivuga kandi ko nibura abantu miliyari 3.5 ku Isi bazaba bugarijwe n’inzara.
Icyo gihe kandi abantu badafite amazi meza baziyongera, dore ko n’ubusanzwe kuri ubu bagera kuri miliyari 2.6 ku Isi.
Rusizi: Amazi y’amashyuza aherutse gukama ashobora kugaruka aho yahoze.
Ku wa Mbere w’iki cyumweru, amazi y’amashyuza yarakamye yimukira hafi y’uruganda rwa Cimerwa rukora sima, akajya atemba ajya mu Mugezi wa Rubyiro.
Aya mayobera yateye akababaro abaturage bahakuraga amaramuko binyuze mu gukanda abagiye kuhivuriza amavunane.
Impuguke mu bijyanye n’Ubumenyi bw’Isi, Dr Emmanuel Havugimana, yabwiye IGIHE ko ubushakashatsi bukiri gukorwa ariko we asanga gutemba kw’amashyuza byaba byaraturutse ku mitingito yabaye muri Repubulika Iharanira Demokarasi ya Congo n’u Burundi.
Itsinda ry’abakozi bo mu Kigo cy’Igihugu gishinzwe Mine, Gaz na Peteroli kuri uyu wa 27 Kanama 2020, ryagiye kureba ibivugwa n’abantu batandukanye ndetse naryo rikora ubushakashatsi ku byabaye.
Ngaruye Jean Claude ushinzwe Ubushakashatsi bw’Amabuye y’agaciro muri icyo kigo, yavuze ko iby’imitingito ntaho bihuriye nabyo kuko iyo biba n’isoko iba yarabuze.
Ati “Nasanze iby’imitingito nta ruhare rurimo kuko iyaba birimo isoko ntituba twayisanzemo, tuba twarasanze yararigise kandi irahari. Kubera imiterere yayo yashwanyaguje urutare iruhindura ibumba rugabanya imbaraga rwari rusanzwe rufite, byagura inzira y’amazi maze amanuka ajya mu mugezi.”
Aya amazi ari kumanuka aca aho Cimerwa iri gucukura amabuye. Ni imbogamizi cyane ku mikorere yayo ku buryo babagiriye inama yo gushaka uburyo ayo mazi yasubira aho yahoze.
Ngaruye Jean Claude yagize ati “Kuko amazi agihari twabagiriye inama ko bashaka inzobere bakabanza bagatiyura isayo ririmo kuko ryanatezaga impanuka, bahagirira isuku bagacukura bakagera ku rutare rukomeye ubundi bakazamura inkuta, ariya mazi bayahamisha hariya bakajya bayaruhukiraro nkuko byari bisanzwe ndetse ntanagire ingaruka ku bantu.”
Aya mazi yari asanzwe amanuka ashyushye yagera ahantu akaguma hamwe abantu bakabasha kuyoga no kuyikandisha kuko ngo yabavuraga amavunane. Mbere y’icyorezo cya COVID-19, wasangaga abantu ari benshi baje kuyivurizamo harimo n’abaturutse mu Burundi no muri Repubulika Iharanira Demokarasi ya Congo.
Byagenze gute ngo amazi y’amashyuza i Rusizi yimukire ahandi?
Aya mazi yari asanzwe amanuka ashyushye yagera ahantu akaguma hamwe abantu bakabasha kuyoga no kuyikandisha kuko ngo yabavuraga amavunane. Mbere y’icyorezo cya COVID-19, wasangaga abantu ari benshi baje kuyivurizamo harimo n’abaturutse mu Burundi no muri Repubulika Iharanira Demokarasi ya Congo.
Bamwe mu bahaturiye babwiye IGIHE ko babibonye batyo bagasanga hari kugaragagara amabuye gusa amazi akaba yamanutse akagenda ari menshi, bakaba bumva bahombye kuko hari bamwe bahakuraga amaramuko bakora akazi ko gukanda abantu bahaje.
Uwitwa Nikobatuye Octave ati “Natwe twabibonye gutya ariko turacyeka ko ari urutambi rwaturikijwe rwatumye amanuka ari menshi yagiye hepfo y’aho yari asanzwe.”
Minani Japheth yunzemo ati “Nibyo koko yagiye ariko ni agahinda, uzi ukuntu twabonaga amafaranga yo gukanda abantu no kubafasha koga, niho nakuraga agasabune n’akunyu.”
Umuyobozi w’Akarere ka Rusizi, Kayumba Euphrem, yabwiye IGIHE ko boherejeyo itsinda ririmo abakurikirana hafi ibijyanye n’ibiza, ibidukikije n’abashinzwe ibya mine kugira ngo harebwe icyabiteye n’icyo bakora.
Ati “Twoherejeyo itsinda ntabwo riraduha raporo, uretse ariya mafoto ameze kuriya ntacyo twarenzaho. Itsinda ry’abakozi rirajya kureba ubundi baduhe amakuru. Twoherejeyo abakora mu bigo nka za REMA, abashinzwe ibya Mine, ntabwo nakubwira ngo tuzayagarura.”
Dr Emmanuel Havugimana, Impuguke mu bijyanye n’Ubumenyi bw’Isi, avuga ko ubushakashatsi bukiri gukorwa ariko we asanga byaba byaraturutse ku mitingito yabaye muri Repubulika Iharanira Demokarasi ya Congo n’u Burundi.
Ati “Ubushakashatsi buracyakorwa ariko ndabona icyo navuga ari imitingito yabaye ku tariki ya 14 na 16 z’ukwa karindwi n’undi mutingito wabaye ejo saa munani mu kiyaga cya Tanganyika, ibyo byose iyo bibaye bigatuma ibintu by’amabuye yo mu kuzimu binyeganyega cyane, ntabwo bitangaje ko ahantu nka hariya hari amashyuza, amazi yahita agenda.”
“Njyewe ni byo nashyize imbere abandi bavugaga ibikorwa by’amabuye acukurwa hariya ariko numvise igifite imbaraga gikomeye cyane ari iyo mitingito itatu yabaye mu buryo bukurikirana, ishobora kuba yahungabanyije amabuye yo mu kuzimu amazi akabona ahantu arigitira akagenda.”
Dr Havugimana akomeza agira ati “Niba umaze kuhagera amabuye yaho asa umukara nk’ariya yo mu majyaruguru, biragaragara ko ari ahantu habaye iruka ry’ibirunga cyera cyane mbere ya biriya birunga byo mu Majyaruguru.”
“Ubwo rero urumva ko habaye umutingito mu Kivu wabereye kuri kilometero 13 uvuye hejuru y’ubutaka, Epicentre (izingiro ry’iruka ry’ikirunga) ikaba iri i Karehe, hakurya ya Kivu muri Congo, nibyo mbona njye byabiteye, nta kintu kidasanzwe cyabaye.”
Dr Havugimana avuga ko ahavuye amashyuza hazamera ibyatsi bikarangira, abazabaho mu myaka ijana iri mbere bazajya babyumva nk’amateka ko habaga amazi. Gusa ngo ntiyakwemeza ko amazi azagaruka.
Abatuye Isi bamaze gukoresha umutungo kamere wose wari ugenewe umwaka wa 2020.
Umunsi aho abatuye Isi bose baba bamaze gukoresha umutungo kamere Isi iba ifite ubushobozi bwo gutanga muri uwo mwaka, uzwi nka ‘Earth Overshoot Day’, muri uyu mwaka wari ku wa 22 Kanama.
Mu busanzwe ibyo ikiremwa muntu cyangiza ku Isi, nk’imyuka yangiza cyohereza mu kirere, umubumbe uba ufite ubushobozi bwo kuzongera ukabisubiranya mu gihe runaka, gusa umunsi wa ‘EarthOvershoot Day’ uvuze ko abantu baba bamaze gukoresha ibyari byarabagenewe byose muri uwo mwaka ndetse Isi ikaba idafite ubushobozi bwo kubisubiranya muri uwo mwaka.
Ibijyanye n’uko abatuye Isi bamaze gukoresha umutungo kamere w’umwaka wose, kuri uyu wa Gatandatu byatangajwe n’ikigo cyo muri Amerika cyagiye gikunda kugaragaza ikibazo cy’uko abantu bagenda biyongera mu gihe Isi yo itiyongera, kizwi nka ‘American NGO Global Footprint Network’.
Kibinyujije kuri Twitter cyagize kiti “Uyu munsi ni italiki aho twese nk’ibiremwa muntu twakoresheje byinshi biturutse mu mutungo kamere kurusha ibyo umubumbe ushobora kugaruza mu mwaka wose.”
Mu yindi minsi aho abatuye Isi bagiye bakoresha umutungo kamere urenze uwo Isi ishobora gusubiranya mu mwaka, harimo ku wa 29 Ukuboza 1970, ku wa 11 Ukwakira 1990, ku wa 23 Nzeri 2000 ndetse uwaherukaga wari ku wa 29 Nyakanga 2019.
Abahanga mu by’ibidukikije bavuga ko muri uyu mwaka, uyu munsi watinze kugera ugereranyije n’umwaka ushize kubera ko icyorezo cya Covid-19 cyahagaritse bimwe mu bikorwa by’abantu, bityo nabo ntibakoresha umutungo kamere mwinshi.
Mu byumweru bibiri hazagwa imvura nke cyane mu duce tumwe tw’igihugu.
Meteo Rwanda yatangaje ko mu gice cya gatatu cy’ukwezi kwa Kanama 2020 hagati y’itariki ya 21 n’iya 31; mu Rwanda hateganyijwe kugwa imvura iri hagati ya milimetero 0 na milimetero 15.
Imvura iri hagati ya milimetero 10 na 15 iteganyijwe mu karere ka Musanze, agace gato ka Burera gahana imbibi na Musanze, mu karere ka Nyabihu mu bice bihana imbibi n’uturere twa Musanze, Gakenke na Ngororero.
Iteganyijwe kandi mu gice kinini cy’akarere ka Ngororero gihana imbibi na Musanze, mu karere ka Muhanga ahegereye Ngororero na Nyabihu, agace gato ka Gakenke kegereye Nyabihu, ndetse n’agace ka Nyamagabe kegereye Nyamasheke.
Imvura iri hagati ya milimetero 1 n’eshanu iteganyijwe mu turere twa Nyagatare na Gatsibo, mu bice by’Intara y’Amajyepfo, mu majyaruguru mu turere twa Rulindo na Gicumbi. Imvura kandi izagwa muri Gasabo mu duce twegereye Rulindo no mu karere ka Nyarugenge mu duce twegereye Kamonyi.
Imvura iri hagati ya 0 na 1 iteganyijwe mu tundi turere tw’intara y’Iburasirazuba no mu mujyi wa Kigali.
Meteo Rwanda yatangaje ko imvura izagwa muri ibi bihe ingana n’isanzwe iboneka muri ibyo bihe. Icyo kigo cyatangaje ko biragaragaza ko imvura iteganyijwe muri rusange ari nkeya cyane.
Gukunda ibyo yize muri Kaminuza y’u Rwanda byamuhesheje kujya kubitangamo umusanzu muri Centrafrique.
Tumwesigye yarangije Kaminuza mu 2014, ntabwo yahise abona akazi gahoraho, gusa yakundaga gukora imirimo itandukanye yerekeye kubungabunga ibidukikije no kwita ku rusobe rw’ibinyabuzima nk’uko yabyize.
Mu 2018 Ikigo cy’igihugu cy’Iterambere (RDB) cyaje kumuha amezi atandatu yo kwimenyereza umwuga, bimwongerera ubumenyi.
Muri uko kwimenyereza, yahabwaga ibihumbi 50 Frw buri kwezi yo kwifashisha. Yatangiye kujya akuraho make akayizigamira kugira ngo azayakoreshe yihangira umurimo mu byo yize. Amezi atandatu arangiye yaje kongererwa igihe bituma arushaho kwizigamira no kugira ubumenyi.
Ati “Nagiye mbikaho make kugira ngo nzatangire gushyira mu bikorwa ibyo nize nihangira umurimo kubera ko ntatekerezaga guhita mbona akazi.”
Nyuma y’iryo menyerezamwuga yaje kwihuza n’urundi rubyiruko bose hamwe bagera kuri 12 bashinga umuryango utegamiye kuri leta ugamije kwita ku rusobe rw’ibinyabuzima no kurengera ibidukikije witwa SAEB (Social Actions for Environment protection and Biodiversity conservation).
Batangiye gufatanya n’abaturage n’urubyiruko gutera ibiti by’imbuto ziribwa n’amashyamba no gushyira ubusitani mu bigo by’amashuri.
Ati “Intego kwari ugufasha urubyiruko n’abaturage guhanga imirimo ibyara inyungu ariko igamije kurengera ibidukikije. Bivuze ko iyo bafite ibikorwa bibazanira amafaranga bikabatunga, ntabwo bajya kwangiza amashyamba cyangwa ngo bajye mu buhigi.”
Abarenga 2000 bateye ibiti by’imbuto bigishwa gukora imirima y’igikoni
Tumwesigye yavuze ko yatangiranye n’urubyiruko rwo mu mashuri hirya no hino mu gihugu, aruhugurira kubaka imirima y’igikoni no gutera ibiti by’imbuto mu bigo byabo bikarangira bagiye no kubikora mu ngo zabo.
Uretse kurwanya imirire mibi, ibyo biti by’imbuto byinjirizaga amafaranga urubyiruko n’abandi baturage babikora. Ni mu gihe kandi biri mu murongo wa Guverinoma wo kugira umurima w’igikoni n’ibiti by’imbuto nibura bitatu kuri buri muryango.
Ati “Niba abana bateye ibinyomoro, avoka, indimu cyangwa imyembe, ni ibintu bishobora kubazanira amafaranga bakaba bakwigurira n’ibikoresho by’ishuri cyangwa ibindi.”
Yavuze ko abanyeshuri barenga 2000 bahuguwe kandi bagatera ibiti by’imbuto bitandukanye birimo; ibinyomoro, imyembe, orange n’ibindi bishobora kubunganira mu mirire kandi bikabazanira inyungu y’amafaranga.
Muri rusange ngo bateye ibiti by’imbuto birenga 6000 mu ngo zabo no mu bigo by’amashuri mu bice by’icyaro mu Karere ka Gasabo.
Uko yagiye gutanga umusanzu muri Centrafrique
Mu Ukuboza 2018, Ambasade ya Leta Zunze Ubumwe za Amerika mu Rwanda ku bufatanye n’Ikigo cy’Indashyikirwa mu micungire y’ibinyabuzima n’umutungo kamere kibarizwa muri Kaminuza y’u Rwanda (Center of Excellence in Biodiversity conservation and Natural Resources management), yazanye urubyiruko 10 rwa Centrafrique kwigira ku Rwanda ibijyanye no kubungabunga urusobe rw’ibinyabuzima no kwita ku bidukikije.
Abo baje guhuzwa n’abandi banyarwanda 12 barimo Tumwesigye. Nyuma yo gusoza urugendo rwabo mu Rwanda, baje kumutumira kugira ngo ajye kubunganira mu guhugura abantu bo muri icyo gihugu.
Mu mpera za 2019 yerekeje muri Centrafrique ku nkunga ya Kaminuza y’u Rwanda na Ambasade ya Amerika muri Centrafrique.
Ati “Kubera ko ari igihugu cyazahajwe n’intambara, kwita ku bidukikije nta mwanya bihabwa cyane. Nabahuguye kureka guhiga inyamanswa. Twabubakiye ubuhumbikiro bw’imboga n’iz’ibiti by’imbuto n’ibiti bisanzwe bazajya bifashisha mu gutunganya amakara babikora nk’ubucuruzi.”
Urubyiruko rwahuguwe muri Centrafrique rwateye ibihumbi 21 by’ibiti by’imbuto ziganjemo avoka, ibinyomoro, amatunda, orange, amapapayi n’ibindi biti bisanzwe byo kubungabunga amashyamba.
Hashinzwe amatsinda (Clubs) y’urubyiruko yo kwita ku bidukikije agera kuri arindwi rimwe rigizwe n’abantu 50 hashingwa n’imiryango 11 y’abahoze ari abahigi yiyemeza kurengera ibidukikije.
Umuyobozi w’Ikigo cy’Indashyikirwa mu micungire y’ibinyabuzima n’umutungo kamere kibarizwa muri Kaminuza y’u Rwanda, Professor Beth Kaplin, yavuze ko Tumwesigye ari urugero rwiza rwerekana ko urubyiruko rwo mu Rwanda rugeze ahashimishije mu kubungabunga ibidukikije, ibyo bizatuma ruhanga imirimo urundi rukayibona mu miryango yita ku bidukikije no kurengera urusobe rw’ibinyabuzima.
Kuri ubu Elisa Tumwesigye akomeje ibikorwa byo kwita ku bidukikije no kubungabunga urusobe rw’ibinyabuzima mu Rwanda nyuma yo kuva gutanga umusanzu muri Repubulika ya Centrafrique.
Gukunda ibyo yize muri Kaminuza y’u Rwanda byamuhesheje kujya kubitangamo umusanzu muri Centrafrique.
Tumwesigye yarangije Kaminuza mu 2014, ntabwo yahise abona akazi gahoraho, gusa yakundaga gukora imirimo itandukanye yerekeye kubungabunga ibidukikije no kwita ku rusobe rw’ibinyabuzima nk’uko yabyize.
Mu 2018 Ikigo cy’igihugu cy’Iterambere (RDB) cyaje kumuha amezi atandatu yo kwimenyereza umwuga, bimwongerera ubumenyi.
Muri uko kwimenyereza, yahabwaga ibihumbi 50 Frw buri kwezi yo kwifashisha. Yatangiye kujya akuraho make akayizigamira kugira ngo azayakoreshe yihangira umurimo mu byo yize. Amezi atandatu arangiye yaje kongererwa igihe bituma arushaho kwizigamira no kugira ubumenyi.
Ati “Nagiye mbikaho make kugira ngo nzatangire gushyira mu bikorwa ibyo nize nihangira umurimo kubera ko ntatekerezaga guhita mbona akazi.”
Nyuma y’iryo menyerezamwuga yaje kwihuza n’urundi rubyiruko bose hamwe bagera kuri 12 bashinga umuryango utegamiye kuri leta ugamije kwita ku rusobe rw’ibinyabuzima no kurengera ibidukikije witwa SAEB (Social Actions for Environment protection and Biodiversity conservation).
Batangiye gufatanya n’abaturage n’urubyiruko gutera ibiti by’imbuto ziribwa n’amashyamba no gushyira ubusitani mu bigo by’amashuri.
Ati “Intego kwari ugufasha urubyiruko n’abaturage guhanga imirimo ibyara inyungu ariko igamije kurengera ibidukikije. Bivuze ko iyo bafite ibikorwa bibazanira amafaranga bikabatunga, ntabwo bajya kwangiza amashyamba cyangwa ngo bajye mu buhigi.”
Abarenga 2000 bateye ibiti by’imbuto bigishwa gukora imirima y’igikoni
Tumwesigye yavuze ko yatangiranye n’urubyiruko rwo mu mashuri hirya no hino mu gihugu, aruhugurira kubaka imirima y’igikoni no gutera ibiti by’imbuto mu bigo byabo bikarangira bagiye no kubikora mu ngo zabo.
Uretse kurwanya imirire mibi, ibyo biti by’imbuto byinjirizaga amafaranga urubyiruko n’abandi baturage babikora. Ni mu gihe kandi biri mu murongo wa Guverinoma wo kugira umurima w’igikoni n’ibiti by’imbuto nibura bitatu kuri buri muryango.
Ati “Niba abana bateye ibinyomoro, avoka, indimu cyangwa imyembe, ni ibintu bishobora kubazanira amafaranga bakaba bakwigurira n’ibikoresho by’ishuri cyangwa ibindi.”
Yavuze ko abanyeshuri barenga 2000 bahuguwe kandi bagatera ibiti by’imbuto bitandukanye birimo; ibinyomoro, imyembe, orange n’ibindi bishobora kubunganira mu mirire kandi bikabazanira inyungu y’amafaranga.
Muri rusange ngo bateye ibiti by’imbuto birenga 6000 mu ngo zabo no mu bigo by’amashuri mu bice by’icyaro mu Karere ka Gasabo.
Uko yagiye gutanga umusanzu muri Centrafrique
Mu Ukuboza 2018, Ambasade ya Leta Zunze Ubumwe za Amerika mu Rwanda ku bufatanye n’Ikigo cy’Indashyikirwa mu micungire y’ibinyabuzima n’umutungo kamere kibarizwa muri Kaminuza y’u Rwanda (Center of Excellence in Biodiversity conservation and Natural Resources management), yazanye urubyiruko 10 rwa Centrafrique kwigira ku Rwanda ibijyanye no kubungabunga urusobe rw’ibinyabuzima no kwita ku bidukikije.
Abo baje guhuzwa n’abandi banyarwanda 12 barimo Tumwesigye. Nyuma yo gusoza urugendo rwabo mu Rwanda, baje kumutumira kugira ngo ajye kubunganira mu guhugura abantu bo muri icyo gihugu.
Mu mpera za 2019 yerekeje muri Centrafrique ku nkunga ya Kaminuza y’u Rwanda na Ambasade ya Amerika muri Centrafrique.
Ati “Kubera ko ari igihugu cyazahajwe n’intambara, kwita ku bidukikije nta mwanya bihabwa cyane. Nabahuguye kureka guhiga inyamanswa. Twabubakiye ubuhumbikiro bw’imboga n’iz’ibiti by’imbuto n’ibiti bisanzwe bazajya bifashisha mu gutunganya amakara babikora nk’ubucuruzi.”
Urubyiruko rwahuguwe muri Centrafrique rwateye ibihumbi 21 by’ibiti by’imbuto ziganjemo avoka, ibinyomoro, amatunda, orange, amapapayi n’ibindi biti bisanzwe byo kubungabunga amashyamba.
Hashinzwe amatsinda (Clubs) y’urubyiruko yo kwita ku bidukikije agera kuri arindwi rimwe rigizwe n’abantu 50 hashingwa n’imiryango 11 y’abahoze ari abahigi yiyemeza kurengera ibidukikije.
Umuyobozi w’Ikigo cy’Indashyikirwa mu micungire y’ibinyabuzima n’umutungo kamere kibarizwa muri Kaminuza y’u Rwanda, Professor Beth Kaplin, yavuze ko Tumwesigye ari urugero rwiza rwerekana ko urubyiruko rwo mu Rwanda rugeze ahashimishije mu kubungabunga ibidukikije, ibyo bizatuma ruhanga imirimo urundi rukayibona mu miryango yita ku bidukikije no kurengera urusobe rw’ibinyabuzima.
Kuri ubu Elisa Tumwesigye akomeje ibikorwa byo kwita ku bidukikije no kubungabunga urusobe rw’ibinyabuzima mu Rwanda nyuma yo kuva gutanga umusanzu muri Repubulika ya Centrafrique.
Ubushakashatsi bwagaragaje ingaruka zo gutwara imodoka ibirahuri bimanuye.
Ubu bushakashatsi bwakorewe mu mijyi icumi itandukanye, ari yo Dhaka (Bangladesh), Chennai (u Buhinde), Guangzhou (u Bushinwa), Medellin (Colombia), São Paulo (Brazil), Cairo (Misiri), Sulaymaniyah (Iraq), Addis Ababa (Ethiopia), Blantyre (Malawi), na Dar-es-Salaam (Tanzania).
Ubu bushakashatsi bwakozwe na kaminuza ya Surrey, bugaragaza ko gutwara imodoka umanuye ibirahuri byongera umwuka mubi uhumekwa ku kigero cya 80%, bikaba byanaba bibi kurushaho mu masaha arimo ingendo nyinshi.
Abashakashatsi bavuga ko abatwara imodoka mu bihugu biri mu nzira y’amajyambere bahura n’iki kibazo kurusha abandi, kuko imihanda yo mu bihugu bikennye iba irimo imodoka nyinshi zishaje, zohereza imyuka mibi myinshi kandi uburyo bwo kwirinda, nko gukoresha imashini zitanga umwuka mu modoka, bukaba buri hacye cyane muri ibyo bihugu.
Inama zitangwa n’ubu bushakashatsi zirimo kwirinda gukora ingendo mu masaha arimo imodoka nyinshi, cyane aya mu gitondo na nimugoroba. Harimo kandi gukoresha ubundi buryo bwo kubona umwuka mwiza, nko kugura imodoka zifite imashini zitanga umwuka ndetse zitanasohora imyuka mibi.
Ishami ry’Umuryango w’Abibumbye, rivuga ko ikibazo cy’ubwiyongere bw’imyuka mibi giteye inkeke. Miliyoni zirindwi z’abatuye Isi zipfa buri mwaka kubera indwara zifitanye isano n’imyuka mibi mu gihe abantu icyenda mu 10 bahumeka umwuka udasukuye ku bipimo byiza.
Ibidasanzwe biri mu gishushanyo mbonera gishya cy’imikoreshereze y’ubutaka.
Ubutaka ni imwe mu ngingo zidakunze kuvugwaho rumwe kuri ubu cyane cyane iyo bigeze ku mikoreshereze yabwo. Buri muturage yumva umutungo ukomeye akwiriye kugira mu gihugu ari ubutaka, bigatuma benshi babushaka cyangwa babukoresha mu buryo bunyuranyije n’amategeko.
Ikibazo cyari kimaze iminsi kivugwa ni uburyo ubutaka buhingwa bwari bukomeje kubakwaho inzu ku buryo budacunzwe neza, mu minsi iri imbere igihugu cyazasigara ari inzu gusa bigateza ikibazo gikomeye cyo kutihaza mu biribwa.
Igishushanyo mbonera gishya cy’imikoreshereze y’ubutaka cyemejwe n’inama y’abaminisitiri iherutse, cyatanze umucyo ku buryo ubutaka bugomba gukoreshwa mu gihugu, ubirenzeho agahanwa.
Mu bishya birimo ni uko ubuhinzi bwagenewe 47,2% by’ubuso bw’igihugu, amashyamba yahariwe 29,3%,imiturire n’ibikorwaremezo bigenerwa 15%,mu gihe amazi n’ibishanga bibungabunzwe byagenewe 8,5% by’ubuso bw’igihugu.
Iyemezwa ry’iki gishushanyo mbonera kiruta ibindi bizafungurira amarembo n’ibindi bishushanyo mbonera by’imiturire mu Mujyi wa Kigali n’indi mijyi kugira ngo buri muturage amenye icyagenewe aho ubutaka bwe buherereye.
Ntawe uzongera kubaka inzu ukwe mu murima we
Abanyarwanda kuri ubu bagera kuri miliyoni 12.5, bakaba biyongera ku kigero cya 2.4 %. Bakomeje kwiyongera kuri uwo muvuduko, mu mwaka wa 2050 bazaba bageze kuri miliyoni 25.8 % cyangwa miliyoni 22 baramutse biyongereye ku muvuduko wa 2 %.
Mu miturire, igishushanyo kigaragaza ko kuri ubu 18.4 % batuye mu mijyi naho 81.6 % batuye bacucitse mu byaro.
Muri gahunda ya Guverinoma y’imyaka irindwi, abatuye mu mijyi byitezwe ko bazagera kuri 35 % bitarenze mu 2024 naho mu 2050 bakazaba ari 70 %.
Igishushanyo mbonera kigaragaza imijyi yose ikenewe mu gihugu ndetse na site zo guturaho mu cyaro.
Mu guteza imbere iyo gahunda, hateganyijwe ko umurwa mukuru uzakomeza kuba Kigali, habeho indi mijyi itatu iwukikije (Satellite cities) , indi mijyi y’uturere 16 n’udusantere 73 dukomeye two mu byaro.
Imijyi igwa mu ntege Kigali yateganyijwe ni Bugesera, Rwamagana na Muhanga kugira ngo ifashe Kigali kwakira abantu n’ibikorwa bimwe na bimwe byatumaga benshi baza gushakira ubuzima muri Kigali ariko imbaraga zigashyirwa mu kuyirinda ko ikomeza gukura mu kajagari.
Imijyi izakomeza kuba iyunganira Kigali iherereye hafi y’imipaka ni Musanze, Rubavu, Rusizi, Nyagatare, na Huye aho umwe ubarirwa kuzajya uba utuwe n’abaturage bari hagati ya 300,000 na 650,000 . Iyo mijyi izakomeza kunganirwa na Karongi, Kayonza na Kirehe yo izaba ituwe n’abaturage bari hagati ya 150,000 na 300,000.
Mu dusantere dukomeye twateganyijwe 73, buri kamwe kazajya kaba gafite abaturage 24,500.
Byagaragaye ku mu Rwanda ubu hari inzu zo guturamo miliyoni 2.8 , mu gihe hakenewe inzu miliyoni 5.5 zizahaza miliyoni zisaga 22 zizaba zituye igihugu mu 2050. Ibyo bituma hakenewe kubakwa inzu 150 000 buri mwaka kugira ngo habe icyizere cy’uko abanyarwanda bose bizagera mu 2050 nta kibazo cy’aho kuba bafite.
Nubwo hari icyo kibazo cy’ubuke bw’inzu, igishushanyo mbonera gisaba ko uburyo bwo kubaka bwitonderwa , inzu zikubakwa bazamuka bajya hejuru, munsi y’ubutaka hagakoreshwa hubakwa parikingi n’ibindi.
Nubwo hagikenewe inzu nyinshi, igishushanyo mbonera gisaba ko uburyo bwo kubaka bwitonderwa cyane kugira ngo abantu batototera n’ubutaka buhingwaho.
Imyubakire mu cyaro, abasaga miliyoni 6.6 ni ukuvuga 30 % by’abazaba batuye u Rwanda mu 2050 bazaba batuye mu midugudu 3000. Nibura buri kagali kazajya kaba gafite site imwe cyangwa ebyiri zo gutuzamo abaturage bako abe ari naho hashyirwa ibikorwa remezo nk’amazi, amashanyarazi, amashuri, amavuriro n’ibindi.
Kubera ko akagali kazaba gafite ahantu hamwe cyangwa habiri hatuwe, ibyo biraca amarenga ko imidugudu isanzwe nk’inzego z’ubutegetsi izavaho ahubwo hagashyirwaho inzego nshya zishingiye ku miturire mishya.
Mu kubaka inzu mu cyaro ahagenewe imidugudu, hazakoreshwa uburyo bwo kubaka inzu enye muri imwe n’umunani muri imwe, cyangwa ubundi buryo butuza abaturage benshi ahantu hato.
Umusaruro w’ubuhinzi uzongerwa
Mu gushaka uko ubutaka buhingwa bwongerwa kugira ngo abazaba batuye igihugu mu 2050 bazabone ibibatunga bihagije, ubutaka buhingwa bwavanywe kuri 41.5 % by’ubuso bw’igihugu, bugirwa 47,2%.
Nubwo bimeze gutyo, ukurikije umusaruro uboneka ku buso buhingwa kuri ubu bikomeje bityo ntabwo uwo musaruro wazabasha guhaza miliyoni 22 bazaba batuye igihugu mu 2050.
Ubuhinzi bukomeje gutanga umusaruro butanga kuri ubu, kugira ngo haboneke ibizahaza abazaba batuye u Rwanda icyo gihe hasaba ubutaka bungana na kilometero kare 103,000, ni ukuvuga ubuso bwikubye inshuro enye ubw’igihugu gifite.
Mu gihe haba hakoreshejwe ikoranabuhanga mu buhinzi no kongera umusaruro, haba hakenewe ubuso bungana na kilometero kare 14,500 km² bwo guhingaho ibizahaza abaturage.
Mu nama igishushanyo cyatanze, ni ugukomeza kurinda ubutaka buhingwa kuri ubu bungana na kilometero kare 12,433 kugira ngo budakoreshwa nabi cyangwa mu bindi.
Inzira za Gari ya Moshi zihuta
Mu bijyanye no gutwara abantu n’ibintu, kuri ubu mu Rwanda hari imihanda ingana na kilometero 37 896. Imihanda ya kaburimbo izongerwa cyane , hazubakwa inzira za gari ya moshi zihuza u Rwanda n’ibihugu bituranye ndetse n’imihanda yihuta ihuza imijyi minini.
Ku bijyanye n’ibidukikije igishushanyo mbonera gisaba ko ubuso bwa kilometero kare 1389 buteweho amashyamba ya kimeza bukomeza kubungabungwa, no kurinda amashyamba yandi ari mu gihugu angana na kilometero kare 3,873 km². Gutera amashyamba mashya bizibanda ku misozi ihanamye, mu gihe gutera amashyamba ahagenewe ubuhinzi bitemewe keretse bikozwe haterwa ibiti bivangwa n’imyaka.
Igishushanyo mbonera gisaba ko gucukura amabuye y’agaciro bikorwa habanje kurebwa niba byunguka kurusha ibigiye kuvanwaho.
Minisiteri y’ibidukikije igaragaza ko hagiye gushyirwaho uburyo bw’ikoranabuhanga buzafasha mu ikurikiranwa ry’imikoreshereze y’ubutaka ku buryo unyuranyije nabyo babibona kare bitabaye ngombwa ko bifata igihe. Hari gutegurwa amategeko azahana abazanyuranya nabyo.
Ibisubizo by’ibibazo byibazwa ku iruka rya Nyiragongo
Ku wa 22 Gicurasi 2021 cyongeye kuruka nyuma y’aho cyaherukaga kuruka mu 2002. Ubu habarurwa abantu barenga 30 bapfuye kubera iruka ryacyo, ibikorwa remezo bigasenyuka ndetse abaturage bagakwira imishwaro bahunga.
Iruka ryacyo rimaze iminsi ritera imitingito mu bice hafi ya byose by’u Rwanda ku buryo nk’Akarere ka Rubavu kari mu icuraburindi.
Hari bimwe mu bibazo abantu bakomeje kwibaza ku iruka ryacyo n’ingaruka zabyo. Ni byo tugiye kugarukaho nyuma y’uko bisubijwe n’ishami ribishinzwe mu Kigo cy’Igihugu gishinzwe Peteroli, Gazi na Mine, RMB.
1. Ko twumva imitingito yaba ari ikimenyetso ko ikirunga kizongera kuruka?
Oya! Imitingito nk’iyi iterwa no gutogota kw’amazuku (magma) mu nda y’ikirunga. Umwuka ushyushye mu nda y’isi uba mwinshi, urutare ruhazengurutse rugasa n’uruturika bigatuma humvikana imitingito mito mito y’uruhererekane.
Ibipimo by’umwuka wo hejuru ya Nyiragongo byafashwe bigaragaza ko nta myuka ituruka mu mazuku ihari. Ibi bivuze ko nta mazuku ari hafi ku buryo ikirunga cyakongera kuruka.
2. Iyi mitingito izahagarara ryari?
Ntawapfa kuvuga itariki cyangwa isaha imitingito izahagarariraho kuko nta gipimo kiyipima kugeza uyu munsi. Ariko umuntu arebeye uko byagiye bigenda (amateka y’iruka rya buri kirunga) mu myaka yashize ntabwo imitingito ikurikira iruka ry’ikirunga irenza ibyumweru bibiri. Ubwo Nyiragongo iheruka kuruka mu 2002 imitingito yamaze iminsi 10.
3. Iruka ry’ikirunga ryatewe n’iki?
Iruka ry’ibirunga rigaragarira mu ivuburwa ry’urusukume rw’ibikoma bishyushye cyane binyura ahagaragaza imbaraga nke mu gishishwa cy’Isi.
Ikirunga kiruka kuko hari urutare mu nda y’Isi ruba rwashonze kubera ubushyuhe buri hagati ya dogere 700 na dogere 1200. Ibi bikajyana n’umwuka mwinshi ushyushye noneho ugatera ibikoma byashonze kuzamuka bikanyura mu myenge bikazamuka hejuru mu buryo bwo guturika bishaka aho binyura bitewe na wa mwuka mwinshi ushyushye urimo.
4. Imitingito yatewe n’iki?
Imitingito nk’iyi iterwa no gutogota kw’amazuku (magma) ari mu nda y’Isi no gukubana hagati y’ibisate mu bice byiyashije. Umwuka n’igikoma bishyushye mu nda y’isi biba byinshi urutare ruhazengurutse rugasa n’uruturika bigatuma humvikana imitingito mito mito y’uruhererekane.
5. Kuki imitingito ituruka i Rubavu gusa?
Imitingito yose mwumvise nyuma y’iruka rya Nyiragongo yabaga iturutse mu izingiro ryayo (epicenter) i Rubavu. Iyi mitingito yashoboraga no kumvikana ahandi bitewe n’uburemere bwayo kandi yanagendaga icika intege uko yagendaga ijya kure y’iryo zingiro ryayo.
Urugero ni uko iyo uteye ibuye cyangwa ikindi kintu mu mazi hari imirongo y’uruziga igenda inyuranamo yerekana ko hari ikintu kidasanzwe cyajugunywe muri ayo mazi (waves). Ku bayumviraga ahandi si ukuvuga ko aho bari naho habaga hari indi mitingito.
6. Ni ukuri ko ikirunga kirutse bikagera mu Kivu byateza ibibazo?
Ntabwo byapfa gushoboka! Urugero ni uko mu 2002 ubwo Nyiragongo yarukagaga, amahindure ari ku muvuduko wa 100km ku isaha, ibyageze mu kiyaga cya Kivu byamanutse kugera muri metero 140 z’ubujyakuzimu kandi gas methane iba muri metero hafi 200. Nyuma y’iruka rya Nyiragongo uyu mwaka leta yafashe ingamba zo gukorana n’abaturanyi bya hafi mu kugenzura biriya birunga byegereye u Rwanda ku buryo n’igihe byaruka byaba bizwi hagashyirwaho ingamba z’ubwirinzi.
7. Muri Congo ko ubuyobozi bwaburiye abaturage guhunga, natwe duhunge?
Oya, ibipimo bigaragazwa n’impuguke za RMB bigaragaza ko nta kibazo gihari ku ruhande rw’u Rwanda. Ikibazo cyabaye ni imitingito gusa kandi nayo ibipimo bigaragaza ko yagiye igabanuka mu ngano no mu bukana ku buryo nta mpungenge biteye. Gusa birasaba gukora gahunda y’igihe kirekire ifasha abaturage gukomeza kubana n’iruka ry’ibirunga ndetse n’imitingito kuko kugeza uyu munsi bikiriho muri aka gace duherereyemo.
Minisiteri y’Ibidukikije yatanze impuruza ku bishora mu bikorwa byangiza urusobe rw’ibinyabuzima.
Ibi yabivuze mu muhango wo kwizihiza Umunsi Mpuzamahanga wo kwita ku rusobe rw’ibinyabuzima usanzwe wizihizwa tariki 22 Gicurasi, ariko ukaba wizihijwe kuri uyu wa 31 Gicurasi 2021, mu cyumweru cyahariwe kubungabunga ibidukikije.
Patrick Karera yavuze ko u Rwanda rumaze gutera intambwe ishimishije mu kubungabunga urusobe rw’ibinyabuzima harimo kwita ku nyamaswa, imigezi, ibishanga n’amashyamba.
Ati “Turabona hari byinshi tumaze kugeraho mu rwego rw’amashyamba mwabonye ko pariki ya Gishwati-Mukura yashyizwe mu byanya bikomye bigomba kwitabwaho nk’umurage w’Isi. Ibi ni ibintu twishimiye cyane mu Rwanda n’abafatanyabikorwa twakoranye.”
Iyi Pariki ya Gishwati-Mukura yabayeho kubera ingufu za Guverinoma y’u Rwanda, mu gihe mbere yari yaratangiye guturwamo n’abaturage, ikorerwamo ibikorwa by’ubuhinzi n’ibindi bitandukanye ariko byose byarahagaritswe, abaturage barimurwa haterwa amashyamba, harongera hasubira uko hahoze.
Patrick Karera yakomeje avuga ko nubwo bimeze gutyo ariko hakiri byinshi byo gukora.
Yagize Ati “Nubwo twungukira mu kubungabunga urusobe rw’ibinyabuzima, ibikorwa dukora mu buzima bwa buri munsi birarwangiza.Turi kimwe mu bigize urusobe rw’ibinyabuzima ariko turi kuruma ukuboko kutugaburira. Kwangiza ibidukikije bitugiraho ingaruka, rero ni byiza ko tuba kimwe mu bisubizo mu kwita ku bidukikije.”
Ambasaderi w’Umuryango w’Ubumwe bw’u Burayi mu Rwanda, Nicola Bellomo, yavuze ko u Rwanda ari kimwe mu bihugu by’intangarugero mu kubungabunga urusobe rw’ibinyabuzima ndetse ko uyu muryango uri kurufasha gukomeza muri iyo nzira binyuze mu gutera inkunga imishinga itandukanye.
Yongeyeho ati “Hari ubushakashatsi bwinshi bwakozwe, hari byinshi byagezweho, ariko haracyari inzira ndende. Nka EU turi gufasha cyane Guverinoma y’u Rwanda n’Abanyarwanda muri uru rugendo, binyuze muri gahunda nyinshi zitandukanye. Uyu munsi by’umwihariko turi kugerageza kwereka abantu uruhare rwabo mu kurinda urusobe rw’ibinyabuzima.”
Zimwe mu mbogamizi u Rwanda rugihura na zo mu kubungabunga urusobe rw’ibinybuzima harimo ubwiyongere bw’abaturage butuma hakenerwa ubutaka bwinshi bwo guturaho, guhinga no gukoreraho imirimo ya buri munsi, gutema ibiti hashakwa inkwi n’amakara, ihindagurika ry’ikirere, impanuka zivamo gutwika amashyamba, imyumvire ikiri hasi n’ibindi.
Intego u Rwanda rwari rwarihaye yo kuba rufite amashyamba ari kuri 30% by’ubuso bwarwo yagezweho buranarenga buba 30.4% nk’uko ibarura rya 2019 ryabigaragaje.
Hatangijwe umushinga wo kubungabunga urusobe rw’ibinyabuzima biciye mu mashuri y’u Rwanda na Israël.
Rwatangijwe n’urubuga ruhuza Urubyiruko rw’Abanyarwanda baba muri Canada (IRYD) ku bufatanye n’Umuryango Mpuzamahanga urengera Ibidukikije(TiME), Umuryango Mpuzamahanga w’Abanya-Canada udaharanira inyungu, Harmony Foundation ndetse n’Umuryango ukorera ibikorwa by’ubugiraneza mu Rwanda, Shelter Them.
Uwo mushinga wiswe Israël-Rwanda School Biodiversity Program watangijwe ku mugaragaro ku wa 25 Gicurasi 2021, aho imikoranire izaba hagati y’abanyeshuri bo mu Rwunge rw’amashuri rwa Rugando ho mu karere ka Bugesera, ndetse n’abo mu ishuri rya Rogozin Educational Campus riherereye i Kiryat mu Majyepfo ya Tel-Aviv.
Ni umushina ufite intego yo kurema ubufatanye mu myigire n’imikorere y’abanyeshuri b’ibihugu byombi mu kubungabunga urusobe rw’ibinyabuzima.
Biteganyijwe ko binyuze muri uwo mushinga, abanyeshuri b’ibihugu byombi bazigira hamwe akamaro k’ibikorwa byo kubungabunga urusobe rw’ibinyabuzima, uburyo bwo gufata imyanzuro mu matsinda mu gihe bazaba bagena ahakwiye kurindwa mu bidukikije, bakongera ubumenyi bwabo mu rurimi n’ubwumvane (communication), imico mishya n’ubumenyi mu mikoranire hagati y’imico itandukanye, guteza imbere ubumenyi bushya mu buhinzi n’izindi nzego mu kurinda urusobe rw’ibinyabuzima.
Mu muhango uwo gutangiza umushinga wabaye hifashishijwe ikoranabuhanga, Ambasaderi w’u Rwanda muri Canada, Higiro Prosper yashimiye Harmony Foundation ku bwo gufata umwanzuro wo gushyigikira uwo mushinga.
Yakomeje ati “Iki gikorwa kigaragaza neza uko urubyiruko rufite intego rushobora gutanga umusanzu ku iterambere rirambye ry’Isi.”
Ambasaderi wa Israël mu Rwanda, Dr Ron Adam, yavuze ko kubungabunga urusobe rw’ibinyabuzima ari byo bizagira uruhare mu gutuma ahazaza h’Isi hamera neza mu rwego rw’ibidukikije no kurinda imihindagurikire y’ikirere.
Ati “Nishimiye uyu mushinga uhuza abanyeshuri bo mu bihugu byombi, ukabafasha kugira ubumenyi bwisumbuye, ariko icy’ingenzi cyane n’ubufatanye mu kubungabunga ibidukikije.”
Umuyobozi Mukuru wa TiME, Uri Shanas, yagaragaje ko buri segonda hari ubuso bw’ishyamba bungana n’ikibuga cy’umupira butakara, bityo ko hakwiye kwigishwa uburyo bwo kuyabungabunga hamwe n’ibindi binyabuzima; haherewe ku bakiri bato.
Ati “Turashaka ko buri muntu wese mu Isi haba n’umwana muto agira uruhare mu kugabanya iri yangirika.”
Umuyobozi wa IRYD, Gashirabake Moses, yavuze ko nubwo kugeza ubu hamaze guhuzwa amashuri abiri (rimwe ryo mu Rwanda na rimwe ryo muri Israël) “hari intego yo guhuza amashuri menshi ashoboka”.
Intego nyamukuru y’uwo mushinga ni iyo kongerera ubumenyi ababyiruka mu kubungabunga urusobe rw’ibinyabuzima hakiri kare binyuze mu bigo by’amashuri.
Meyer’s Parrot, gasuku zidasanzwe ziboneka no mu Bugesera ziri gukendera.
Bugesera ni akarere mu myaka yashize habonekaga inyamaswa zitangaje nk’imvubu n’izindi zitandukanye. Muri izo nyamaswa habamo n’inyoni nziza cyane ziba mu biti zizwi nka Gasuku, by’umwihariko izo mu bwoko bwa Meyer’s Parrots.
Izi nyoni ziboneka mu karere ka Bugesera hafi y’icyuzi cy’igikorano mu kibaya cya Kamatana.
Inyoni y’amabara ateye amabengeza
Ubaye warigeze kubona Gasuku zororwa kuko mu Rwanda hamwe na hamwe zibasha kuhaboneka, ubonye Meyer’s Parrot ushobora gukeka ko ubonye Gasuku isanzwe kuko imiterere yazo isa neza n’izindi ngenzi zazo.
Amababa ya Meyer’s Parrot ahenshi asa n’ikijuju cyangwa se ibara rijya gusa n’ivu ariko kandi ikagira ibara ry’umuhondo hamwe na hamwe nko hafi yo ku mpera z’amababa zigurukisha. Ibara ry’umuhondo hari n’ubwo riboneka ku mutwe wayo. Ku nda hazo ni icyatsi kibisi.
Hejuru ku mirizo ku ruhande hasa n’ikijuju mu gihe mu mirizo hasa n’ikijuju cyijimye. Umuzenguruko wo ku maso ndetse n’umunwa bifite ibara ry’umukara.
Meyer’s Parrot uburebure bwayo bubarirwa hagati ya sentimetero ya 21 na 25. Uburemere bwayo buri buri gahati ya garama 100-135. Uburebure bw’amababa yayo iyarambuye ni santimetero 141-149. Iyi nyoni ibasha kurama kugera ku myaka hagati ya 25-35.
Meyers’s Parrot ishobora kurya ibyo kurya bifite intungamubiri nk’ibyo abantu barya. Muri ibyo twavuga nk’intoryi, ibigori bibisi, karoti, inkeri, imbuto, ubunyobwa, amababi ya epinari, inyanya, inanasi, udusimba duto, indabo zimwe na zimwe, pommes, imineke n’izindi mbuto zitandukanye.
Ntitera amagi arenze ane
Izi Gasuku hamwe na hamwe barazifata bakazorora. Iyo ziba mu gasozi by’umwihariko iziba muri Afurika zikunda kororoka iyo igihe cy’imvura kirangiye. Meyer’s Parrot itera amagi mu mwobo w’igiti by’umwihariko iyo uwo mwobo uri hejuru cyane uvuye ku butaka. Iyi nyoni itera amagi hagati y’abiri n’ane.
Mu gutera ayo imagi hagati y’igi rimwe n’irindi hacamo iminsi ibiri. Iyo igi rya kabiri rimaze guterwa, kurarira bihita bitangira. Ingabo n’ingore bifatanya kurarira ayo magi cyane cyane ingore. Kurarira bimara iminsi hagati ya 26 na 31. Imishwi igaburirwa n’ababyeyi bombi. Umushwi umaze ibyumweru icyenda uba ukuze bihagije.
Meyer’s Parrot iba ikuze bihagije ku buryo ishobora kororoka iyo imaze imyaka itatu cyangwa ine.
Izi Gasuku zitwa Meyer’ Parrots zifite inkomoko munsi y’ubutayu bwa Sahara muri iki gihe zirimo guhura n’ibibazo bitandukanye harimo kuba ziribwa n’ibisiga birya inyama n’inzoka, imihindagurikire y’ikirere, kwangirika kw’amashyamba, imiti ikoreshwa mu buhinzi ndetse na ba rushimusi bazitega kugira ngo bazigurishe ku masoko mpuzamahanga.
Imiterere y’inzu ya mbere nini ku Isi igenewe guhingwamo.
Biteganyijwe ko igisenge cy’iyi nzu kizaba kiriho imisego ishobora gutanga ubushyuhe izashyirwa ku byuma bitwikiriye bikoze muri aluminium. Imbere h’iyi nyubako hazaba hari ubushyuhe bwa 28 °C buzajya bufasha ibihingwa birimo gukura bimeze neza.
Thomas Coldefy, watangije igitekerezo cy’uyu mushinga, ubwo yaganiraga n’itangazamakuru yavuze ko intekerezo ze zihoramo ihurizo ryo kwibaza uko uyu mubumbe dutuye wakomeza kubungwabungwa.
Yanongeyeho ko amakuru menshi atangazwa ku ihindagurika ry’ikirere ashobora kuba isoko y’imihangayiko ku batuye Isi.
Ati “Amakuru yerekeye ihindagurika ry’ikirere akenshi atangazwa mu buryo butifuzwa, bishobora kuba mu buryo bwihuse, isoko nshya y’impungenge.”
Coldefy yavuze ko mu imurikagurisha ndetse n’iserukiramuco rizwi nka ‘Tropicalia’ bazerekaniramo umushinga wabo rizafasha abantu kwibaza ariko bakanabona amahirwe yo kwiga uko uyu mushinga uzakomeza gufasha mu kubungabunga urusobe rw’ibinyabuzima.
Biteganyijwe iyi nzu izaba irimo ibimera by’ubwoko butandukanye, ikaba ubuturo bw’inyoni zitandukanye n’ubwoko bw’amafi asanzwe aboneka mu mugezi wa Amazon.
Izaba ari ndende kandi ku buryo itazabuza ibiti birebire bizaba bihinzemo gukura. Coldefy mu gishushanyo mbonera cyayo yateganyije ibiraro birebire abantu bahasura bazajya bacaho, inateganya ko habamo restaurant umuntu yakwiciramo isari n’inyota mu gihe yakenera kwikora ku munwa.
Binateganyijwe kandi ko hazaba harimo icyumba kinini gishobora kuberamo inama ndetse hakanagira laboratwari y’ubushakashatsi ku mirimo izaba ikorerwa muri iyo nyubako.
Ivumburamatsiko kuri Matene, inyoni nto ivugwaho udushya twinshi.
Ubusanzwe imiterere y’inyoni usanga ijya gutandukana n’iy’abantu kuko mu nyoni usanga ikigabo aricyo kiba ari cyiza cyane kandi gifite imiterere ikurura ikigore. Iyo miterere yo guhinduka ngo ikigabo gikurure ikigore hari inyoni ziyihorana buri gihe cyose, ariko kandi hari n’izigira iyo miterere mu gihe cyo kororoka.
Imwe muri izo nyoni zibasha guhindura imiterere yayo ngo ibashe gukurura ikigore ni inyoni yitwa Matene.
Matene by’umwihariko ingabo ni inyoni ishobora guhindura imiterere yayo bitewe n’ibihe runaka. Matene y’ingabo iyo iri mu gihe cyo kubangurira ingore ifata indi miterere n’ishusho itari isanganywe. Muri icyo gihe usanga ifite amabara y’umukara n’umweru ndetse n’imirizo miremire cyane kandi ikagira ibara ry’umukara ku mutwe.
Imirizo yayo muri icyo gihe cyo kubangurira iba igizwe n’amababa ane maremare afite uburebure bwa santimetero 20-22. Ku nda haba ari ibara ry’umweru kandi umunwa wayo uba ari umutuku. Amaso yayo aba ari ikigina ndetse amaguru n’amajanga biba bijya gusa n’umukara w’ivu.
Iyo miterere tuvuze haruguru iboneka kuri Matene y’ingabo mu gihe cyo kubangurira ingore. Iyo Matene y’ingabo iri mu bihe bisanzwe iba ijya gusa n’ingore bigatandukanira n’utubara twinshi turi ku mababa kandi ikaba ari nini kuruta ingore.
Ibyo bivuze ko iba ifite imirizo migufi kandi amababa yayo aba ajya gusa n’ikigina.Ku nda hayo haba hasa n’umukara n’ikigina kandi hari n’utuntu tw’udusharagure.
Matene zishobora kuboneka mu busitani, umukenke, mu byatsi, mu mirima n’ahandi. Uburebure bwa Matene bubarirwa kuri santimetero 12, ikagira uburemere bwa garama 14-19. Matene kandi ishobora kubaho kugera ku myaka irindwi.
Iyi nyoni yitwa Matene itungwa n’imbuto ikura mu byatsi ndetse n’udusimba duto. Utwo dusimba ibasha kudufata mu gihe tuba turimo kuguruka.
Imyororokere ya Matene
Matene kimwe n’izindi nyoni zimwe na zimwe zigira imico idasanzwe yo kutubaka ibyari ahubwo zikajya gutera amagi mu bindi byari by’izindi nyoni kugira ngo zizifashe kurarira, guturaga no kuzirerera imishwi.
Matene y’ingabo iyo iri mu gihe cyo kubangurira ingore iba ifite umubare munini w’ingore ziyigaragiye kandi iba ifite amahane menshi ku buryo yirukana izindi nyoni kugira ngo yisanzure yo n’ingore zayo. Ingore iyo zimaze kubangurirwa hari utunyoni duto two mu bwoko bw’amafundi Matene iba izi igihe duterera amagi nayo ikagenda igateramo amagi. Amagi ya Matene aba ari umweru.
Iyo Matene ije gutera amagi mu cyari cy’izindi nyoni ntacyo itwara amagi isanzemo ahubwo yongeramo ayayo gusa. Iteramo amagi ari hagati y’abiri n’ane . Izo nyoni zirarira amagi yose kandi zikayaturaga.
Amagi ya Matene aturagwa nyuma y’iminsi 11-12. Nyuma y’ibyumweru bitatu imishwi iba imaze gukura bihagije. Imishwi ya Matene iba ishobora kwigana amajwi y’imishwi ya ya nyoni itari nyina. Gusa, nubwo iyo imishwi iyo ikiri mito iba ijya gusa n’iy’inyoni yaraririye amagi iyo mishwi yaturutsemo, imishwi ya Matene iba ari minini kandi uko igenda ikura igenda ihirikira hasi iyo mishwi yindi, ibyo bigatuma imishwi ya ya nyoni yaraririye amagi ya Matene ipfa.
Mu Rwanda akenshi abantu b’igitsina-gabo bakunda guhiga Matene y’ingabo by’umwihariko igihe iri mu gihe cyo kubangurira. Akenshi bayihiga bagamije kuyica ngo babone imirizo yayo kuko bizeraga ko yifitemo ubushobozi bwo kubafasha kureshya igitsina gore kabone n’ubwo cyaba kitabakunda.
Mu bihugu bimwe na bimwe byo ku isi ahakorwa ubucuruzi bw’inyoni Matene iri mu nyoni zikundwa kugurishwa ikajya kororwa cyangwa gukoreshwa mu yindi mihango.
Ibyo bituma ziza mu nyoni zishobora gushira ku isi kuko zihigwa na benshi cyane.
Ivumburamatsiko ku bisiga by’ibigungumuka biboneka mu Rwanda bibasha kurama imyaka 70.
Zimwe uzazibona zigusanze mu rugo, hari izindi uzabona ahantu bitewe n’ibihingwa cyangwa ibiti bihari. Ku bantu bakunda gutembera cyangwa se bakunda ibyaremwe muri rusange bashobora kwibaza byinshi ku mibereho y’inyoni n’ibisiga dusanga mu Rwanda. Wakwibaza uti “Ziba ahantu hameze hate? Zitungwa n’iki? Zirama imyaka ingahe? N’ibindi bibazo.
Uyu munsi twabahitiyemo igisiga gitangaje cyitwa Ikigungumuka kandi uko bizadushobokera tuzakomeza kurebera hamwe amakuru y’ibanze kuri ibi biguruka twahawe n’uwahanze u Rwanda nta kiguzi.
Imiterere y’Ikigungumuka urebeye inyuma
Ikigungumuka cyitwa Southern ground hornbill nk’uko mu cyongereza izina ryacyo ribivuga. Gifite ku munwa wacyo aho uhera ikintu kimeze nk’ihembe.
Iki gisiga kandi ni cyo kinini mu muryango w’ibindi bisiga bihuje ubwoko kuko kibasha kugira uburebure bwa santimetero 90-120 uvuye ku butaka.
Amababa yacyo ni umukara ariko ku mpera afite ibara ry’umweru. Iki gisiga ikigabo n’ikigore ubasha kubitandukanya ubibonye n’amaso kuko ikigabo gifite ibara ry’umutuku ku maso no ku gikanu mu gihe ikigore gifite ibara ry’ubururu ku muhogo. Iki gisiga kandi gitandukanye cyane n’ibindi byo mu muryango wacyo kuko cyo kigendagenda kandi kikibera hasi ku butaka kuruta kuba mu biti. Iki gisiga iyo ari gito kiba gisa n’igisiga gikuze.
Ibigungumuka bikunda kuba ku butaka nubwo gacye cyane wabibona mu biti. Ibigungumuka kandi bikunda kuba ahantu hari umukenke. Mu Rwanda ushobora kubisanga muri Pariki y’Akagera.
Ku rwego rw’Isi ubu harabarirwa ibigungumuka 1500. Umuvuduko wacyo ubasha kuba ibilometero 30 ku isaha. Uburemere bwacyo iyo kimaze gukura ni ibiro 2-6. Uburambe bw’ikigungumuka ni imyaka 50-70.
Ikigungumuka gitungwa n’iki?
Ikigungumuka ni indyanyama kuko gitungwa n’inyamaswa zigenda ku butaka harimo ibikururanda, ibigenda bisimbagurika, inyamabere ntoya n’ibindi.
Iki gisiga kandi gishobora kurya inyamaswa zapfuye iyo ibyo kurya byayo byibanze ari byo ibiburangoro byabuze. Kuko iki gisiga gifite umunwa munini kiwukoresha gifata umuhigo kandi kigashobora kuwumira wose. Iyo ari igihe kibasha kubona ibyo kurya bihagije kirabirundanya kandi kikajya kibirya gikurikije uko cyabibitse bikurikirana.
Uko ibigungumuka byororoka
Ibigungumuka ni ibisiga bikunda gusabana kuko ushobora kubisanga hamwe ari nka bibiri kugera ku munani. No mu gihe cyo gutera amagi no kurera imishwi uko gukorera mu itsinda birakomeza.
Ikigungumuka kiba kimaze gukura ku buryo cyakororoka ku myaka itatu ariko gikora igisa no kuboneza urubyaro kuko nubwo kuri iyo myaka gishobora kubyara ariko kibikora ku myaka itandatu cyangwa irindwi ndetse gishobora no kugera mu myaka 10 kitarabyara.
Ibigungumuka bikora umuryango w’ingabo n’ingore bizabana igihe kirekire.Akenshi ikigabo kinini n’ikigore kinini mu muryango ni byo byororoka. Buri muryango ugiye kororoka witabwaho nibura n’ibindi bisiga bibiri. Ikigungumuka cy’ikigore gitera amagi mu mwobo w’igiti cyashaje cyangwa mu bitare.
Icyari kiba kimeze neza kuko kiba kirimo ibyatsi n’amababi. Ikigore gitera amagi 1-3 y’umweru kandi akavamo imishwi itatu ariko umushwi umwe wabanje kuvuka ni wo ubasha gukura kuko indi mishwi yicwa no kubura ibyo kurya mu gihe ikiri mito. Igihe cyo kurarira amagi kiri hagati y’iminsi 40-45. Muri iki gihe cyo kurarira ingore iba igaburirwa n’ibindi bisiga bigize umuryango. Iyi ikigungumuka cyibyaye gishobora kongera kubyara nyuma y’imyaka itatu. Imishwi ikomeza kubana n’ababyeyi bayo nibura kugera ku myaka icyenda ikabona kuba yajya aho ishaka.
Ibibangamira Ibigungumira
Kubera ko ibi bisiga biba hasi ku butaka ibyo bituma inyamaswa zihiga nk’ingwe n’ingona bibifata mu buryo bworoshye cyane cyane iyo bikiri bito. Ikindi ntabwo ibi bisiga bifite uburyo buhagije bwo kwirwanaho keretse gusakuza cyane kugira ngo bikange ikije kubihiga. Ikindi bishobora gukora ni ugusakuza cyane nibura kugira biburire ibindi bibashe kwihisha.
Ku bw’iyo mpamvu ndetse n’izindi zishingiye ku mihindagurikire y’ikirere, gutema amashyamba, kubyicisha uburozi, ubuhigi n’ubushimusi bituma ibi bisiga bishyirwa ku rutonde rw’ibisiga birimo gucika ku rwego rw’isi. Mu bihugu bimwe na bimwe ibi bisiga bikunda kumenagura ibirahure byo ku nzu mu gihe birebyemo bikibonamo, bityo abantu bakabyitura kubyica kuko byabangirije.
Ivumburamatsiko kuri “Vautour Fauve de Ruppell”, igisiga gitangaje cyo mu bwoko bw’inkongoro.
Ibyo ni ukuri; gusa ku rundi ruhande mu Rwanda dufite ibindi bisiga byo mu muryango w’inkongoro bidashingira ibyo kurya byabyo buri gihe ku ntumbi, kuko bimwe muri byo bibasha kwica umuhigo, ariko kandi hakaba n’ibindi bibeshwaho cyane n’imbuto.
Mu bwoko bugera kuri bune bw’ibisiga dusanga mu muryango w’inkongoro, uyu munsi turibanda ku cyitwa vautour fauve de Ruppell, igisiga gifite imiterere idasanzwe.
Izina Ruppell kirikomora ku Mudage wize ibijyanye n’inyamaswa kandi akaba umuvumbuzi wabayeho hagati ya 20 Ugushyingo 1794 na 10 Ukuboza 1884 witwaga Eduard Rüppell.
Mu Rwanda ibisiga byo muri ubu bwoko ushobora kubisanga muri Pariki y’Akagera ndetse muri Kigali ushobora kubisanga nko mu Murenge wa Kigali, Akagari ka Mwendo ahantu hari ikimoteri bajugunyamo ibisigazwa by’amatungo abagirwa mu ibagiro rya Nyabugogo, ushobora kandi kubisanga ku ibagiro rya Nyabugogo no ku kimoteri cy’i Nduba ahamenwa imyanda iva mu ibagiro.
Imiterere ya Ruppell’s Griffon Vulture
Ruppell’s griffon vulture ni igisiga ubasha kubona ukagitandukanya n’ibindi. Kigira amababa magari iyo kiyarambuye ariko kikagira amababa magufi ku mirizo. Ijosi ryacyo hariho ubwoya bw’umweru kandi umunwa wacyo ni umuhondo.
Ku rwego rw’isi habarurwa ibisiga byo muri ubu bwoko bigera kuri 22.000. Iki gisiga gishobora kurama imyaka iri hagati ya 40-50. Iyo kigurutse cyihuta kigendera ku muvuduko wa kilometero 35 ku isaha. Iyo gikuze gishobora gupima ibiro 6,4- 9. Uburebure bwacyo buri hagati ya santimetero 85-103.
Ibyo kurya bya Ruppell’s Griffon Vulture
Ibi bisiga ni indyanyama kandi birya n’ibisigazwa biva ku nyamaswa zapfuye cyangwa zishwe. Bivugwa ko bitajya byica ahubwo birya ibintu byapfuye.
Ibyo bintu bishobora kuba byishwe n’izindi nyamaswa nko mu mashyamba, bishobora kandi kuba byishwe n’indwara cyangwa byapfuye kuko bishaje. Kuba ibi bisiga bitica ntabwo ari uko ari ubunebwe cyangwa intege nke. Hari inyandiko zimwe na zimwe zivuga ko ari byo bisiga bishobora gutumbagira hejuru cyane mu kirere kuruta ibindi byose kandi bikabasha kureba hasi bikabona ibyo kurya.
Uko Ruppell’s Griffon Vulture yororoka
Ibi bisiga bikora umuryango w’ingabo n’ingore imwe kandi bikabana mu buzima bwose. Ibyo bivuze ko bidacana inyuma nk’uko bigenda ku bisiga n’inyoni zimwe na zimwe.
Ibi bisiga iyo bigeye gutera amagi byishyira hamwe mu matsinda atandukanye ku buryo ushobora gusanga imiryango hagati ya 15 na 20 yarateye amagi ahantu hamwe.
Iyo bishatse gutera amagi bishaka ahantu hatekanye ku buryo ikiremwamuntu bitacyorohera kuhagera ngo kibihungabanyirize umutekano. Ingore itera igi rimwe ariko rikararirwa n’ababyeyi bombi mu gihe kiri hagati y’iminsi 52 – 60.
Iyo igi rikimara guturagwa umushwi uba ufite intege nke kandi upima nibura amagarama 170. Iyo umushwi umaze iminsi 60 uba umaze kumera amababa kandi usa n’igisiga gikuru.
Nyuma y’amezi ane umushwi uba ushobora kuguruka neza ariko ntabwo uhita usiga ababyeyi bawo ahubwo bakomeza kuwitaho. Ibi bisiga birasabana cyane kuko hari ubwo ushobora kubisanga ahantu hamwe ari nk’ibisiga birenga 100.
Uruhare rwa Ruppell’s Griffon Vulture mu kubungabunga ibidukikije
Ubusanzwe nko muri za pariki aho usanga hari inyamaswa zibeshwaho no kurya inyama haramutse hatabayeho uburyo bwo gukoramo isuku wasanga ahantu hose huzuye umwanda n’ibisigazwa bitari ngombwa.
Muri urwo rwego ni ho akamaro k’ibisiga byitwa Ruppell’s griffon vulture kagaragarira kuko usanga bikora isuku binyuze mu kurya inyamaswa zipfushije kuko zishaje, amayezi n’ibindi bisigazwa by’inyamaswa zishwe n’izitunzwe n’inyama, bityo bigatuma aho hantu hadahora umwanda utari ngombwa. Ku rundi ruhande, byakabye byiza abantu batunze inyamaswa zo mu rugo igihe zipfuye bitagateje ikibazo kubwo kujugunywa ahabonetse hose cyangwa ngo zijugunywe mu mazi abantu bazakoresha kandi hari ibisiga byazirya bikamererwa neza.
Ibibangamira Ruppell’s Griffon Vulture
Muri iki gihe Isi ihanganye n’imihindagurikire y’ikirere ndetse ugasanga ibikorwa bya muntu bitita ku bidukikije ku rugero ruhagije, ingaruka zabyo zigera no ku bisiga. Reba nawe ibikorwa byo gutema amashyamba bituma ibi bisiga bibura aho kuba byisanzuye, abantu barabihohotera mu buryo bumwe cyangwa ubundi kugeza n’ubwo babyicisha uburozi. Mu gice cya Afurika y’uburengerazuba bivugwa ko ibi bisiga bikoreshwa cyane mu mihango yabo ya gakondo.
Abantu barindwi bamaze kwicwa n’ibiza, inzu 78 zarasenyutse muri Gicurasi.
Usibye abamaze kubura ubuzima, MINEMA yatangaje ko kuva tariki ya 1 kugera kuya 11 Gicurasi 2021, inzu zigera kuri 78 zasenyutse, ubutaka bugera kuri hegitari 130.3 bumaze kwangirika mu gihe amatungo agera kuri abiri yapfuye naho imihanda itanu igasenyuka.
Umuyobozi w’Ishami Rishinzwe UbutabazI no gusana ibyangijwe muri Minisiteri ishinzwe ibikorwa by’Ubutabazi, MINEMA, Habinshuti Philippe, yabwiye IGIHE kuri ubu ikiri kwihutirwa ari ukurengera ubuzima bw’abahuye n’ibiza by’imvura.
Ati “ Ikiba kiri gukorwa ni ukureba ko abo bahuye n’ibibazo bari gukorerwa ubutabazi bw’ibanze noneho tugatangira gutegura ibyo gusana kuko ni ibintu bisaba gutegurwa , tukareba niba aho ari ahantu hakongera gutura cyangwa hakarebwa niba bashakirwa ahandi ho gutura”.
Yakomeje ati “ Ingufu ziba zigomba gushyirwamo harebwa abo bagize ikibazo ngo bameze bate, bakeneye iki kugira ngo ubuzima bwabo bube bumeze neza”.
Yavuze ko kuri ubu abamaze gusenyerwa inzu n’imvura hari abacumbikiwe n’abaturanyi abandi bakaba bacumbikiwe mu nsengero.
Habinshuti yasabye abaturage gukora ibishoboka byose kugira ngo birinde ibishobora kujyana ubuzima bwabo mu kaga.
Ati “Turasaba abantu kugenzura niba aho batuye nta kibazo gihari, niba inzu zabo zitaratangiye gusaduka, bakareba cyane cyane ibibazo by’inkuba bakajya bugama mu nzu aho kujya hanze. Turabashishikariza kugira ngo buri wese yumve ko iyo imvura iri kugwa haba hashobora kuza ibyago kandi buri wese aba agomba kuba akora ibyo akwiye kuba akora kugira ngo yirinde kandi agabanye ingaruka zo kuba yagerwaho n’ibiza”.
Ikigo cy’Igihugu cy’Iteganyagihe,Meteo Rwanda, giherutse gutangaza ko mu minsi 10 iri imbere, ni ukuvuga kuva tariki ya 10 kugera kuri 20 Gicurasi, hateganyijwe imvura nyinshi mu gihugu iri kuri milimetero hagati ya 40 na 120 by’umwihariko mu gice cy’Amajyaruguru.
Loni yasabye ko hafatwa ingamba zo kugabanya Gaz Méthane mu maguru mashya
Iyo raporo yiswe Global Methane Assessment yamuritswe kuri uyu wa 6 Gicurasi 2021, yerekana ko iyo gaz ihumanya ikirere ku gipimo cya 30% nyuma ya dioxide de carbone, ariko bigatandukanywa n’uko Méthane yo imara mu kirere imyaka icumi gusa naho carbone ikaba yahamara imyaka isaga 100.
Ni aho abashakashatsi bakoze iyo raporo bahereye bavuga ko kuyigabanya bishoboka kandi byagira akamaro kuko nko kugabanya 45% by’iyo gaz bishoboka mu myaka 10, ndetse mu gihe byaba bigenze gutyo nyuma y’imyaka 25 ubushyuhe bw’Isi bukaganukaho dogere Celisius 0,3.
Umuyobozi Nshingwabikorwa wa UNEP, Inger Andersen, yavuze ko hakenewe ubufatanye bw’amahanga mu kugabanya iyo gaz mu maguru mashya.
Yagize ati “Kugabanya Méthane ni cyo kintu gikomeye twakora mu koroshya imihindagurikire y’ikirere mu myaka 25 iri imbere, bikuzuzanya n’izindi mbaraga zikenewe mu kugabanya dioxyde de carbone. Inyungu byagira kuri rubanda, ubukungu no ku bidukijije ni nyinshi kandi ntizabonerwa ikiguzi. Dukeneye ubufatanye bw’amahanga mu kugabanya Méthane nyinshi ishoboka vuba na bwangu muri iyi myaka icumi.”
Gaz Méthane ishobora kuva mu mu mazi cyangwa mu butaka nk’ibindi binyabutabire kamere no mu bintu biba bimaze igihe kinini byaraboze no mu bikorwa bya muntu bisanzwe.
Ibyo birimo ikoreshwa ry’ibicanwa ryongera 35%, imyanda yongera 20% ndetse n’ubuhinzi bwongera 40%.
Ku rundi ruhande, iyo raporo yanagaragaje ko kugabanya iyo gaz bishoboka kuko nk’ibikorwa bya muntu biyongera ubu bishobora kwifashisha ikoranabuhanga rigezweho.
Ubuhinzi n’ubworozi byakorwa mu buryo bwa kijyambere, ibimoteri n’ahandi harundwa imyanda n’ibishingwe ku Isi hakagabanywa, ndetse ikoreshwa ry’ibicanwa nk’amakara,inkwi,ibikomoka kuri peteroli n’ibindi nka nyiramugengeri bikagabanywa himakazwa uburyo bujyanye n’igihe butanangiza ibidukikije.
Amasezerano ya Paris agamije kugabanya imyuka ihumanya ikirere yashyizweho umukono n’ibihugu 200 , agena ko buri gihugu cyayemeye cyakora iyo bwabaga kikagabanya imyuka cyohereza mu kirere ku buryo nibura mu 2050 ubushyuhe bw’Isi bwazaba buri kuri dogere Celisius 2 byaba byiza bukajya munsi ya dogere Celsius 1,5.
Kuba gaz Méthane yatangira kugabanywa nk’uko iyo raporo yabisabye, ndetse n’uburyo bwo kugabanya dioxyde de carbone bugakomeza gushyirwamo ingufu hifashishwa amashanyarazi, bishobora kugeza kuri iyo nsinzi.
Abacuruzi basabye kubanza kwigishwa ibibi by’amashashi na pulastiki aho guhanwa.
Babitangaje ubwo kuwa 30 Mata 2021,Ikigo cy’Igihugu gishinzwe kubungabunga ibidukikije (REMA), cyongeraga gukora ubukangurambaga ku bacuruzi bagicuruza amashashi ndetse n’ibikozwe muri purasitiki bikoreshwa rimwe, ari nako basobanurirwa ububi bwayo mu kwangiza ibidukikije.
Batamuriza Chantal akorera ubucuruzi mu murenge wa Kanombe mu Kagari ka Kabaza, yavuze ko atumva uburyo hari amasashe amwe yemerewa kwinjira mu gihugu.
Ati “ Icyashyirwamo imbaraga ni ukubanza kudusobanurira ibyemewe n’ibitemewe. Nk’ubu baramutse banciye amande bakavuga ngo fanta yo muri pulastiki ntiyemewe kandi nta kindi cyayisimbuye, urumva ko ari ikibazo gihari kandi umucuruzi adafitiye igisubizo cyacyo. Hari ibintu bavuga ko bitemewe kandi byageze ku isoko, nka OMO ziri mu masashe kandi zifite inganda zizikora kandi zizwi, ntekereza ko ari ho bakabanje kubikemura.”
Ngizwenayo Musa nawe yavuze ko kuba hari ibicuruzwa bimwe byemererwa kwinjira mu gihugu bipfunyitse mu masashi cyangwa pulastiki, biba bishobora gushyira mu gihombo umucuruzi.
Ati “Ibyiza bakabanje guca iyo pulastiki mbere y’uko yinjira mu gihugu kuko iyo yinjiye imbere mu gihugu uri kuyicuruza niwe ubihomberamo kurusha.Ibyiza bayikumira mbere y’uko yinjira. Bakadushakiye mbere ibyemewe ku buryo bitadushyira mu gihombo.
Umuyobozi Mukuru wungirije wa REMA, Munyazikwiye Faustin,yavuze ko iyo itegeko ryasohotse rireba buri umwe gusa ko hari abica mategeko nkana banyuza amasashe mu nzira zitemwe.
Yavuze ko ibicuruzwa byinjira bisa n’ibyemewe bipfunyitse mu masashe birimo inkweto , ibiribwa n’ibindi biterwa n’uko hari itegeko rigena amahoro y’ibidukikije, rigena ko agomba kuzajya acibwa ikintu icyo ari cyo cyose kivuye hanze gipfunyitse mu isashe kugira ngo ayo mahoro afashe mu gucunga neza uwo mwanda winjiye mu gihugu.
Yavuze ko hakiri imbogamizi kuko iryo tegeko ritari ryemezwa n’inzego zibishinzwe gusa ko rizakemura byinshi.
Ati “Nirisohoka rizafasha guhagarika bimwe mu bicuruzwa bipfunyitse mu masashi bitabuzwaga kwinjira mu gihugu kubera amasezerano igihugu kiba gifitanye n’ikindi mu bucuruzi. Hakazajyaho amategeko ariko atabangamiye ubwo bucuruzi”.
Munyazikwiye yavuze ko kandi hari ubwo abacuruzi bemererwa gutanga ibipfunnyitse mu masashi cyangwa pulastiki mu gihe hagaragaye ko nta kindi gihari kibisimbura.
Ati “ Itegeko ryateganyije ko mu gihe bigaragaye ko ikigiye gukorwa cyangwa ikigiye gupfunyikwa kidafite ikigisimbura REMA ishobora gutanga uburenganzira bwihariye ku muntu ufite ibyo ashaka gupfunyika.”
Itegeko N° 17/2019 ryo ku wa 10/08/2019 ribuza ikorwa, itumizwa mu mahanga, ikoreshwa n’icuruzwa ry’amasashe n’ibikoresho bikozwe muri pulasitiki bikoreshwa inshuro imwe.
Naho ingingo ya 10 ivuga ko umuntu utumiza mu mahanga amasashe n’ibikoresho bikozwe muri pulasitiki bikoreshwa inshuro imwe ahanishwa kwamburwa ayo masashe n’ibyo bikoresho no kwishyura ihazabu yo mu rwego rw’ubutegetsi ingana n’inshuro icumi (10) z’agaciro k’ayo masashe n’ibyo bikoresho bikozwe muri pulasitiki bikoreshwa inshuro imwe.
Ni mu gihe umuntu uranguza amasashe n’ibikoresho bikozwe muri pulasitiki bikoreshwa inshuro imwe ahanishwa ihazabu yo mu rwego rw’ubutegetsi ingana n’amafaranga y’u Rwanda ibihumbi magana arindwi (700.000 FRW) kandi ayo amasashe n’ ibyo bikoresho akabyamburwa, naho umuntu ucuruza mu buryo butaranguza amasashe n’ibikoresho bikozwe muri pulasitiki bikoreshwa inshuro imwe agahanishwa ihazabu yo mu rwego rw’ubutegetsi ingana n’amafaranga y’u Rwanda ibihumbi magana atatu (300.000 FRW) kandi ayo masashe n’ibyo bikoresho akabyamburwa nk’uko ingingo ya 11 n’iya 12 z’iryo tegeko zibivuga.
Malawi: Abaturage bagize ubwoba nyuma y’uko amazi y’ikiyaga ahindutse icyatsi.
Minisitiri ushinzwe amashyamba n’umutungo kamere muri ucyo gihugu, Nancy Tembo yatangaje ko guhindura ibara kw’amazi y’ikiyaga byatewe n’umwuka muke wa Oxygène nyuma y’imvura nyinshi imaze iminsi igwa.
Tembo yasabye abaturage kuba bitonze nibura mu gihe cy’ibyumweru bibiri amazi agasubira uko yahoze.
Inzobere zivuga ko guhinduka icyatsi kw’amazi y’ikiyaga biterwa n’ ibyatsi bito cyane bitaboneshwa amaso (birebeshwa microscope) byo mu bwoko bw’urubobi (blue green algae) byiswe ‘Cynobacteria’, byiyongera mu kiyaga, bigatuma amazi ahindura ibara agasa n’icyatsi cyererutse urebeye kure, ibi bikaba bikunda kugaragara kenshi mu gihe cy’itumba.
Ibi byagaragaye no mu kiyaga cya Kivu mu mwaka wa 2016.
Umwaka wa 2022 uzashira nta nyubako zigisakaje Fibrociment.
Hashize imyaka itanu Ikigo cy’Igihugu cy’imiturire, RHA gitangiye urugendo rwo kurandura burundu amabati ya fibrocement, azwiho kugira ikinyabutabire cya Asbestos kigira ingaruka mbi ku buzima bwa muntu .
Nyamara urwo rugendo rwakomeje gukomwa mu nkokora n’ingengo y’Imari nkeya. Ikigo cy’Igihugu cy’imiturire cyivuga ko inzu zose zari zarasakajwe fibrociment hamaze gukurwaho izigera 70.1%.
RHA igaragaza ko kugira ngo aya mabati akurweho, hakenewe agera kuri miliyari eshanu z’amafaranga y’u Rwanda.
Umuhuzabikorwa muri RHA ushinzwe gahunda yo gukuraho ayo mabati, Ntakirutimana Mathias, yabwiye IGIHE ko hari icyizere ko umwaka wa 2022 uzasiga ayo mabati yakuweho.
Mu mu turere dutandukanye tw’Igihugu twiganjemo itw’Intara y’Amajyepfo n’Uburasirazuba ku nzu za leta niho hakigaragara cyane amabati ya fibrociment.
Ibi bishimangirwa n’abaturage bo mu Karere ka Nyagatare bivuriza ku bitaro bya Karangazi aho basaba ko amabati ya Fibrociment asakaye ibyo bitaro yakurwaho kuko ashobora kugira ingaruka mbi ku buzima bw’umuntu.
Abavuganye na Flash Fm bavuze ko bafite amakuru ko aya mabati afite ingaruka mbi ku buzima bwa muntu bityo ko batumva ukuntu yaba agisakajwe ibitaro.
Umwe Ati “Ariya mabati ya Fibro ciment ntekereza y’uko uretse hano Karangazi nta handi asigaye kandi ariya mabati afite ingaruka ku buzima bw’umuntu kuko ikintu abashakashatsi baba baratekerejeho , leta igafata icyemezo cyo kuyaca mu gihugu byanga bikunda ashobora gutera ubundi burwayi.”
Aba baturage bavuze ko mu mwaka wa 2017 iki kibazo bari bakigejeje ku basenateri ubwo bari baje muri ako gace ariko kugeza ubu akaba atarakurwa kuri ibyo bitaro.
Ntakirutimana Mathias yavuze ko iki kibazo bakizi ndetse ko mu mwaka wa 2022 kizaba cyamaze gukemuka kuko ubu hagikorwa inyigo yabyo.
OMS ivuga ko abantu miliyoni 125 bakorera ahantu bashobora guhumeka umukungugu w’aya mabati bashobora kwandura kanseri y’ibihaha, ari nabyo bituma nibura ibihumbi 107 ku isi bipfa kubera ingaruka zo guhumeka uyu mukungugu.
Kugeza ubu mu Rwanda hari ibyobo 13 byo gushyinguramo amabati ya fibrocement.
RAB igeze kure umushinga uzagoboka abaturage bo ku Mayaga bajyaga bahura n’ikibazo cy’ubwatsi bw’amatungo.
Mu ukwakira 2020 Ikigo cy’Igihugu gishinzwe Iterambere ry’Ubuhinzi n’Ubworozi, RAB, cyatangiye gushaka igisubizo kirambye ku kibazo cy’ibura ry’ubwatsi gikunze kugaragara mu gice cy’Amayaga mu Rwanda kigatuma hari bamwe mu borozi bambuka bakajya kubushakira mu Burundi, bagahohoterwa cyangwa bagafatwa bagafungirwayo.
RAB ibinyujije mu mushinga wayo ugamije guteza imbere ubworozi bw’inka zitanga umukamo witwa Rwanda Dairy Development Project (RDDP) yatangiye gutoza abaturage bo mu Karere ka Nyanza gutera ubwatsi ku bwinshi kugira ngo batazongera guhura n’ikibazo cy’ibura ryabwo.
Icyo gihe hahise haterwa ubwatsi ku buso bwa hegitari zigera kuri ebyiri mu Murenge wa Kibirizi kugira ngo abaturage bazabone imbuto yabwo ihagije.
Umukozi w’Umushinga RDDP, Nshokeyinka Joseph, yabwiye IGIHE ko kugeza ubu imbuto z’ubwatsi batubuye zamaze kuboneka ku buryo zigiye guhabwa abaturage bagatera mu mirima yabo.
Ati “Muri gihembwe cy’ihinga cya 2021 A twari turi ku Mayaga muri Kibirizi aho twari twagiye gutangiza igihembwe cy’ihinga ry’ubwatsi ku rwego rw’igihugu. Ni gahunda yakomereje no mu tundi turere.”
“Ubu imbuto irahari imeze neza, twiteguye ko mu gihembwe cy’ihinga cya 2022 A izaba igeze ku gipimo cyo gutanga izindi mbuto zigahabwa bariya baturanyi bose bari hariya. Tukaba tudashidikanya ko mu minsi iza abantu bose bambukaga bajya kwahira hakurya bitazongera kubaho.”
Nshokeyinka akomeza avuga ko kugeza ubu imbuto yabonetse ari ibinyampeke birimo urubingo ruzwi nka Kakamega na Chloris Gayana ndetse na Panicum maximum na Panikum Chloratum.
Hari kandi ubwatsi bw’ibinyamisogwe aribwo Desmodium distrortum; Desmodium incinatum; Mucuna na Rabrab.
Ati “Ibyo byose ni ibinyamisogwe usanga bijya kunganira bya binyampeke kuko iyo bigaburiwe inka iba ihawe ifunguro ryuzuye.”
Bamwe mu bahinzi bo mu Karere ka Nyanza mu Murenge wa Kibirizi babwiye IGIHE ko biteguye kwakira imbuto y’ubwatsi kugira ngo babuhinge kuko babukeneye.
Mukakarera Immaculée ati “Izi mbuto batuzaniye bigaragara ko ari nziza kandi zikura vuba. Ubu rero dutegereje ko baziduha kugira ngo dutangire kuzihinga mu mirima yacu, turiteguye.”
Undi mworozi witwa Nsigaye Paul na we yavuze ko nibamara kubaha imbuto, ikibazo cy’ibira ry’ubwatsi kizaba gikemutse.
Ati “Hano ku Mayaga icyo kibazo cy’ibura ry’ubwatsi kimaze igihe kinini, ariko ziriya mbuto batuburiye inaha nibamara kuziduha tukazitera, kizaba gikemutse kandi nta muntu uzasubira kwahira mu Burundi.”
Mu turere 14 umushinga RDDP ukoreramo mu gihembwe cy’ihinga cya 2021 A hatewe ubwatsi ku buso bushya bungana na hegitari 2000.
Hagaragajwe ingaruka z’ifumbire mvaruganda ku mihindagurikire y’ikirere.
Politiki y’ubuhinzi yo muri 2018 ivuga ko “Igihugu cyifuza kwihaza mu biribwa, imirire myiza n’iterambere rirambye, biyoboye ubuhinzi muri 2030” naho politiki y’ibidukikije n’imihindagurikire y’ikirere yo muri 2019 igira iti “ u Rwanda rukwiye kugira ibidukikije bisukuye, bishobora guhangana n’imihindagurikire y’ikirere bitanga ubuzima bwiza kuri sosiyete.”
Ubushakashatsi bwakozwe na Dr John Musemakweli buvuga ko nubwo izi politiki zombi zisa n’aho zuzuzanya ariko harimo byinshi bikenewe kunozwa kugira ngo hakomeze kwimakazwa kubungabunga ibidukikije no guhangana n’imihindagurikire y’ikirere.
Muri ibyo harimo ko gukoresha inyongeramusaruro mvaruganda ndetse n’imikoreshereze y’ibishanga bikigarara nk’ikibazo gikomeye ku kubungabunga ibidukikije.
Raporo ivuga ko guhinga mu bishanga ahanini bitera ibyago birimo kugabanuka kw’amazi no kuyanduza, bagasaba ko habaho gukoreshwa ibishanga mu buryo bunoze hatitawe gusa ku musaruro w’ibihingwa ahubwo hagamijwe no kubungabunga ibidukikije.
Ku kijyanye no gukoresha imvaruganda n’imiti imwe yica udukoko, raporo ivuga nubwo bigira umumaro ariko kubikoresha, cyane bituma ubutaka bwangirika, amazi akandura n’ibiribwa ndetse bikaba n’uburozi ku rusobe rw’ibinyabuzima.
N’ubwo iyo raporo ivuga ibitagenda ariko inagaragaza ko hari inzira zishobora kwifashishwa hashakirwa umuti urambye bimwe mu bibazo bikigaragara.
Raporo isaba inzego bireba kurushaho gukora mu buryo bwo kugabanya imvaruganda hakongerwa ikoreshwa ry’ifumbire y’imborera, kugabanya no guhitamo neza imiti yica udukoko ikoreshwa mu rwego rwo kurinda abantu n’urusobe rw’ibinyabuzima.
Umukozi muri Minisiteri y’Ubuhinzi n’Ubworozi ushinzwe ibijyanye n’ihindagurika ry’ikirere André Gatete, yavuze ko ibyo abakoze ubushakashatsi basabye biri mu byo MINAGRI yiyemeje ariko agaragaza ko hari aho ubushakashatsi butagaragaza neza imikorere myiza y’ibishanga birimo kuba hakoreshwa na gahunda yo kuhira.
Yagize ati “ Ni raporo nziza kandi twishimiye ko n’ibyo musaba biri muri gahunda za Minisiteri, muri gahunda yo gukora ubuhinzi ariko bugendanye n’ihindagurika ry’ikirere […] icyo nashakaga kuvuga ni uko bitoroshye kugabanya ikoreshwa ry’imvaruganda. Turi gukora ubushakashatsi tureba ko hakoreshwa ifumbire n’imiti icyarimwe ariko tugamije kugabanya ibikorerwa mu nganda. Biragoye kandi gukoresha imborera yonyine ni ibintu bizadusaba igihe kitari gito, ndatekereza ko dukwiye kwibanda ku nyungu zo kubikoresha byombi ducunganan’ihindagurika ry’ikirere.”
Nsengimana Aimable wari witabiriye iki kiganiro yavuze ko hari n’igihe usanga inzego z’ibanze nazo zibigiramo intege nke mu ishyirwa mu bikorwa ku ngamba zinyuranye zigamije kubungabunga ibidukikije ndetse no kurinda ibyagezweho.
Umukozi ushinzwe porogaramu muri AFSA, Umuryango ushinzwe ubuziranenge bw’ibiribwa muri Afurika, Bridget Mugambe, usanzwe utera inkunga RCCDN yashimangiye ko bazakomeza gutera inkunga ku kijyanye no kwita ku ihindagurika ry’ikirere, mu bihugu bigera kuri 12 uyu muryango ukoreramo muri Afurika.
Umunyamabanga wa Leta muri Minisiteri y’ibidukikije Patrick Karera yavuze ko gushyira mu bikorwa ingamba zijyanye n’ihindagurika ry’ikirere Leta ikorana n’ibigo by’abikorera umunsi ku wundi ndetse anashimira abakoze iyo raporo no kugaragaza ingamba zagenderwaho kugeza kuri 2030.
RCCDN ivuga hakwiye gushakishwa uburyo politiki y’ubuhinzi yavugururwa kugira ngo ingingo ziburamo zihuzwe neza na Politiki y’ibidukikije n’imihindagurikire y’ikirere, gushyiraho uburyo buhoraho bw’ibiganiro byatuma izi politiki zirushaho kuzuzanya aho kuvuguruzanya no guhanira gushyira mu bikorwa ibivugwa muri izo politiki zombi aho guhera mu nyandiko.
Amashuri yashishikarijwe gutera ibiti nk’uburyo bw’isuku no kurwanya ibiza
Byatangarijwe mu gikorwa cyo gutera ibiti ku bigo by’amashuri mu Mujyi wa Kigali. Ni igikorwa cyateguwe n’Umuryango w’Urubyiruko Ruhanira Kurengera Ibidukikije, The Green Fighter n’Ikigo Mpuzamahanga Cyita ku Bidukikije, Global Green Growth Institute (GGGI), mu rwego rwo kwizihiza umunsi ngarukamwaka wahariwe kubungabunga Umubumbe w’Isi.
Ibi biti byatewe ku bigo by’amashuri bitatu mu Mujyi wa Kigali, birimo n’Urwunge rw’Amashuri rwa Cyahafi.
Umukozi Mukuru muri, GGGI, Michelle DeFreese, yavuze ko gutera ibiti ari uburyo bwizewe bwo guhangana n’ihindagurika ry’ibihe no kubungabunga ibidukikije muri rusange.
Michelle kandi yabwiye IGIHE ko kuba urubyiruko rwitanga mu bikorwa byo kurengera ibidukikije bizafasha u Rwanda guhangana n’imihindagurikire y’ibihe.
Ati “Gutera ibiti ni imwe mu nzira zizewe zo guhangana n’imihindagurikire y’ibihe. Ni iby’agacira gakomeye kuba biri kugirwamo uruhare n’urubyiruko. Twizeye ko abanyeshuri bo kuri ibi bigo twateyemo ibiti bazabibungabunga”.
Umukozi ushinzwe kwigisha ibidukikije n’imihindagurikire y’ibihe mu Kigo cy’Igihugu cyo kubungabunga ibidukikije, REMA, Rukwaya Jean Luc, yabwiye IGIHE ko ibiti byatewe birimo ibifite umumaro wo gufata ubutaka hirindwa inkangu n’isuri, mu gihe ibindi bigenewe kurimbisha aho byatewe, kuyungurura umwuka abantu bahumeka, n’ibindi.
Icyakora kuko hari ahagiye haterwa ibiti nyuma ntibyitabweho bikaza kwangirika, Rukwaya yasabye abayobozi n’abanyeshuri b’aho ibi biti byatewe kubibungabunga.
Ati “Hari aho byaterwaga nyuma tugasanga batarabyitayeho bikangirika. Ni yo mpamvu twasabye ubuyobozi bw’ishuri n’abanyeshuri kubungabunga ibi biti twateye. Tuzajya tugaruka kureba uko ibi biti bimeze.”
Umubozi ushinzwe amasomo ku Rwunge rw’Amashuri rwa Cyahafi, Hategekimana Théogène, yabwiye IGIHE ko bishimiye guhabwa ibiti byera imbuto ziribwa, kandi babyitezeho kuzabafasha guhanga n’ikibazo cy’imirire mibi.
Ati “Ni ikintu gikomeye kuri twebwe, kugira ubusitani burimbisha ikigo cyacu. Akarusho ni uko harimo n’ibiti byera imbuto ziribwa. Twiteguye kubibungabunga tukabirinda kwangirika.”
Ibiti 49 byatewe ku bigo bitatu by’amashuri, birimo ibifata ubutaka, ibyera imbuto ziribwa, indabo n’ibindi bifite umumaro wo kurimbisha aho byatewe.
Ubwoko icumi bw’inyamaswa ziri gukendera mu Rwanda.
Abashakashatsi ku binyabuzima n’abarebera hafi iby’inyamaswa zo mu gasozi, bavuga ko kuba zimwe zarashizeho n’izindi zikaba ziri mu marembera bigirwamo uruhare n’ubuhigi bunyuranyije n’amategeko bukomeje kwiyongera, ba rushimusi, ndetse no kuziroga.
Zimwe zigenda zigabanyuka mu mibare n’aho zagaragaraga, naho izindi hashize imyaka myinshi zitakiboneka ahantu na hamwe mu Rwanda ku buryo bitekerezwa ko zishobora kuba zitakihaba.
Ubu ni ubwoko bw’igikeri kigira amabara avanze ku buryo ubona ameze nk’umutako cyashyizweho. Amakuru aturuka mu Kigo gishinzwe Ubushakashatsi ku Rusobe rw’Ibinyabuzima n’Umutungo Kamere, Center of Excellence in Biodiversity and Natural Resource Management (CoEB), avuga ko icyo gikeri giheruka kugaragara mu Rwanda mu 1950.
Ubu bikekwa ko cyamaze gucika burundu mu Gihugu.
Amakuru IGIHE yahawe n’umwe mu barebera hafi inyamaswa zo muri Pariki ya Akagera, Karama Joseph, avuga ko inzobe zitakihaboneka, ndetse no mu bishanga bihegereye nta zihari.
Ati “Ahubwo nta n’icyizere dufite ko zigihari. Inzobe ziba mu bishanga kandi nitwe dufite ibishanga binini haba muri Afurika y’Iburasirazuba n’iyo Hagati, rero urumva ko zakabaye zihaboneka. Abahigi barazigabije rwose ntiwapfa kuzibona.”
Yavuze ko bakeka ko muri pariki zishobora kuba zitarashiramo burundu “ariko iyo tubarura ntazo tubona”.
Ni inyoni nini ifite umunwa munini umeze nk’urukweto ari naho havuye izina “bec de chaussure”. Yari isanzwe iboneka muri Pariki y’Akagera ariko hashize igihe itakigaraga nk’uko bihamywa na CoEB ndetse na Karama uhaba umunsi ku munsi.
Karama yagize ati “Mu mwaka ushize twazibonye hanze nko ku ruzitiro,ariko nazo zifite ibyago byinshi byo kuba zacika burundu.”
Ubu ni bumwe mu bwoko bw’inyamaswa nini zigaragara hake kuko mu Isi yose habarurwaga izisaga 5.500 mu mwaka ushize. Mu Rwanda ni zo zihaba gusa, ariko zari zarahashizeho burundu kugeza ubwo hazanwaga izindi mu myaka mike ishize ariko nazo ziracyari nke.
Mu 2017 hagejewe 18 ziturutse muri Afurika y’Epfo, mu 2019 hazanwa izindi eshanu zikuwe muri Repubulika ya Tchèque. Ubu zose ziba muri Pariki ya Akagera ariko nazo ni nkeya “ku buryo zifatwa nk’izishobora kuzakendera”.
Mu nyamaswa nini u Rwanda rufite ariko nazo nkeya kugeza ubu, Intare na zo zirimo. Mu 2015 ni bwo hazanywe zirindwi zikuwe muri Afurika y’Epfo, nyuma y’imyaka 11 nta n’imwe ibarizwa mu Gihugu kuko hagaragazwa ko iya nyuma yapfuye irozwe mu 2006.
Ubu izihari zose zibarizwa muri Pariki ya Akagera iri mu Burasirazuba bw’Igihugu.
Iyi nyamaswa nayo iri mu zigaragazwa ko zifite ibyago byinshi byo gucika burundu mu Rwanda mu myaka iri imbere, bitewe n’uko izigaragara mu ishyamba rya Buhanga riri mu Majyaruguru zikomeje kuba nke kandi ari ho zibarizwa.
Abaturiye Pariki y’Ibirunga batangiye guhabwa amazi meza.
Ibi ubuyobozi bw’akarere ka Rubavu bwabitangaje ubwo hasozwaga umushinga wa Water for Virunga wahaga aba baturage ibigega byo gufata amazi mu rwego rwo gukumira isuri no kurinda pariki yibasirwaga n’aba baturage bajyagamo gushaka amazi mu masoko.
Muri uyu mushinga kandi hubatswe amavomero azafasha abaturage kubona amazi meza.
Umuhuzabikorwa w’umushinga Water For Virunga mu Rwanda, Uganda na Repubulika Iharanira Demokarasi ya Congo, Gertjan Leereveld yavuze ko ibigega batanze byafashije mu gukumira amazi yambukaga muri Congo bigateza amakimbirane n’abaturage ba Kibumba.
Ati “Mu karere ka Rubavu twakoreye mu murenge wa Bugeshi aho twubatse ibigega 222 bikaba byarafashije abaturage gufata amazi y’imvura nyinshi yateraga isuri bigabanya n’amakimbirane abaturage bagiranaga n’abaturanyi ba Kibumba muri Congo kubera amazi yaturukaga mu Rwanda akabangiriza. Ubu dusize hashyizweho komite z’amazi eshatu zigizwe n’abantu 21 bazasigara bakurikirana aya mavomero natwe kandi tuzaba tubari hafi’’.
Uzaribara Théonestel umwe mu bazasigara bacunga amavomero yijeje ubufatanye bw’abaturage mu kwita kuri ayo mavomero.
Ati “Twishyize hamwe buri muturage atanga amafaranga adufasha kwizigamira kugira ngo nubwo umushinga urangiye tuzakomeze gufata neza ibi bigega nibiba ngombwa tuzagure ibindi. Abahinzi b’ibirayi nabo barimo kwizigamira mbere bagiraga amafaranga igihe cy’umwero nyuma ugasanga barimo kuguza’’.
Umuyobozi w’akarere ka Rubavu wungirije ushinzwe imari n’iterambere ry’ubukungu Nzabonimpa Déogratias yavuze ko ikibazo cy’amazi kigiye kuba amateka mu bice by’ibirunga.
Ati “Nk’akarere ni inshingano kubungabaunga ibyakozwe mu gufata amazi tunabizeza ko ikibazo cy’amazi mu gace k’ibirunga kigiye kuba amateka kubw’umushinga wa Virunga Belt ugiye gukora umuhanda mwemerewe na Perezida uzava muri Burera ukazagera hano unyuze Musanze na Nyabihu kandi uwo muhanda uzazana n’imiyoboro y’amazi meza yo mu ruganda’’.
Mu murenge wa Bugeshi uturiye ibirunga bya Nyiragongo na Kalisimbi hatanzwe ibigega 222 bizafasha abaturage guhangana n’ingaruka z’imvura idasanzwe ihoraho iturutse mu birunga igatwara ubutaka bwabo,ndetse no kubarinda kujya gushaka amazi mu masoko mu ishyamba ry’ibirunga aho bahuriraga n’imbogo zikabagirira nabi.
Abaturiye umugezi wa Sebeya bahawe ibigega 138 byo kugabanya amazi awisukamo.
Ubu butumwa babuhawe n’ubuyobozi bw’Akarere ka Rubavu ubwo bwatangizaga igikorwa cyo guha ibigega ingo 120 zituriye umugezi wa Sebeya n’amashuri 18 byitezweho kugabanya amazi y’imvura ava mu baturage akajya mu mugezi wa Sebeya.
Nyuma yo kubihabwa, abaturage batuye mu Murenge wa Nyundo, Akagari ka Mukondo, bavuze ko bizabafasha kubona amazi kuko n’ubundi ntayo bagiraga.
Nyirabahutu Console yavuze ko kubona amazi bigoranye ashima ibigega bari guhabwa ko bifasha kugabanya amazi ajya mu mugezi wa Sebeya.
Yakomeje agira ati “Twebwe ubusanzwe nta mazi tugira, kuyabona ni ukujya ku mugezi w’isoko mu mubande kandi nabwo dukoresha isaha n’igice. Turasaba ubuyobozi ko bwadufasha kubona amazi, ndasaba ko nanjye nabona ikigega, ndi mu cyiciro cya mbere, nibabiduha bizadufasha gufata amazi y’imvura amanukana ubutaka.”
Hakizimana Tharcisse yavuze ko kuba nta mazi bagiraga, bituma abana bakererwa amasomo bagiye kuvoma mu mibande, asaba ko na we yahabwa ikigega.
Ati “Twe dusanzwe dukoresha amazi yo mu migezi iri mu mibande kandi kugerayo biragorana kuko bitwara isaha yose bigatuma abana bakererwa amasomo. Ibi bigega bizatuma tuyabona hafi ndetse binakumire amazi yamanukaga akajyana isuri ijyana amazu, ahubwo ndasaba ko nanjye bakimpa wenda nkajya nishyura gahoro.”
Umuyobozi w’Akarere ka Rubavu wungirije ushinzwe Imari n’Iterambere ry’Ubukungu, Nzabonimpa Déogratias, yashimiye abaturage kubera ubufatanye bugiye gutuma Sebeya iba umugezi winjiza amafaranga, abasaba gufata neza ibigega bahawe.
Ati “Mu minsi iri mbere umugezi wa Sebeya uzajya usurwa winjize amadevize bitewe n’ibikorwa bimaze gukorwa kandi mu gihe gishize yaradusenyeraga. Mwakoze amaterasi kuri hegitari 365 ndakeka murimo kurya ibirayi n’ibigori mwejeje.”
Yakomeje agira ati “Ibigega 120 bigiye guhabwa ingo n’amashuri 18 muzabifate neza abana babone amazi meza, mujye mushyiramo imiti yabugenewe, abatabibona na bo bihangane aho ubushobozi buzabonekera buri wese azakibona.”
Uretse ibigega, abaturage baturiye uyu mugezi bamaze guhabwa inka 285 muri 475 ziteganyijwe muri uyu mushinga wo kubungabunga icyogogo cy’umugezi wa Sebeya.
Uyu mushinga wo kubungabunga imisozi n’imicungire ikomatanyije y’umutungo kamere w’amazi muri Sebeya n’ibindi byogogo ni uwa Leta y’u Rwanda, ukaba ukorera mu Turere twa Rubavu, Nyabihu, Rutsiro na Ngororero two mu Ntara y’Iburengerazuba.
Ushyirwa mu bikorwa n’Ikigo gishinzwe Umutungo Kamere w’amazi mu Rwanda ku bufatanye n’Ikigo Mpuzamahanga Kibungabunganga Ibidukikije, IUCN, Umuryango w’Abaholandi ushinzwe Iterambere, SNV, Umuryango Nyarwanda uharanira Iterambere ry’Icyaro, RWARRI hamwe n’Umuryango w’Abahinzi n’Aborozi bo mu Rwanda IMBARAGA ku nkunga ya Ambasade y’Abaholandi mu Rwanda.
Abaturiye Umugezi wa Sebeya bahawe ibigega byo gufata amazi.
Byakozwe mu gikorwa cyo guha ibigega ingo 120 zituriye Sebeya n’amashuri 18 byitezweho kugabanya amazi y’imvura ava mu baturage.
Nyuma yo kubihabwa abaturage batuye mu Murenge wa Nyundo, Akagari ka Mukondo bavuze ko bizabafasha kubona amazi kuko n’ubundi ntayo bagiraga.
Nyirabahutu Consolée yavuze ko bajyaga bagorwa no kubona amazi ku buryo ibigega bahawe bigiye kubafasha.
Ati “Ubusanzwe nta mazi tugira, kuyabona ni ukujya ku mugezi w’isoko mu mubande kandi nabwo dukoresha isaha n’igice. Turasaba ubuyobozi ko bwadufasha kubona amazi, nibaduha ibigega bizadufasha gufata amazi y’imvura amanukana ubutaka.’’
Hakizimana Tharcisse yavuze ko kuba nta mazi bagiraga bituma abana bakererwa amasomo kuko babanza kujya kuvoma.
Ati “Twe dusanzwe dukoresha amazi yo mu migezi iri mu mibande kandi kugerayo biragorana kuko bitwara isaha yose, bigatuma abana bakererwa amasomo. Ibi bigega bizatuma tuyabona hafi ndetse binakumire amazi yamanukaga akajyana isuri ijyana inzu.”
Umuyobozi w’Akarere ka Rubavu wungirije ushinzwe Imari n’Iterambere ry’Ubukungu, Nzabonimpa Déogratias, yasabye abaturage ubufatanye kugira ngo ibigega bahawe bitange umusaruro.
Ati “Mu minsi iri mbere Umugezi wa Sebeya uzajya usurwa winjize amadevize bitewe n’ibikorwa bimaze gukorwa kandi mu gihe gishize yaradusenyeraga. Mwakoze amaterasi kuri hegitari 365, ndakeka murimo kurya ibirayi n’ibigori mwejeje. Ibigega muzabifate neza abana babone amazi meza, mujye mushyiramo imiti yabugenewe abatabibona nabo bihangane aho ubushobozi buzabonekera buri wese azakibona.”
Kwijandika mu busambanyi, imibereho mibi: Intandaro yo gutinda gushaka mu basore.
Uko imyaka igenda ishira niko ubuzima buhinduka ndetse n’uburyo abantu babagaho bugahinduka. Muri iyi myaka biragoye kubona umusore wubatse urugo ari munsi y’imyaka 25, bibaho ariko si cyane nka mbere.
Ni ibisanzwe ko yarwubaka kuri iyi myaka ndetse hari n’abarenza, ariko iyo umusore yagejeje mu myaka 40 abantu bavuga ko yatinze gushaka ndetse bamwe bakaba bamubaza ikibazo yagize kuko baba bumva bidasanzwe.
Muri raporo y’Ikigo cy’Igihugu cy’ibarurishamibare (NISR), ivuga uburyo imibereho y’Abanyarwanda yari ihagaze mu 2020, yagaragaje ko mu bantu 30.859 bashyingiwe byemewe n’amategeko uwo mwaka, harimo abasore 3965 barengeje imyaka 40.
Bamwe mu bakurikiranira hafi umuryango baganiriye na IGIHE, bavuze ko hari impamvu nyinshi zishobora gutuma umusore atinda gushaka.
Mukanzigiye Marie Goretti washinze Umuryango uharanira uburinganire, Ubwuzuzanye n’Ubusugire bw’Umuryango mu Iterambere (GEFAPRODO), yavuze ko akenshi usanga abasore batinda gushaka baba bafite ibibazo bitandukanye mu bijyanye n’imibonano mpuzabitsina.
Yagize ati “Birashoboka ko bagira ibibazo bijyanye n’imibonano mpuzabitsina, aho babanza kwibana bakagira uko bifata mu buryo bwo kwifasha ku bijyanye n’imibonano mpuzabitsina, kuko iyo umuntu agejeje igihe cyo gushaka umukunzi yakabaye abijyamo kuko bihita byikora.”
“Turebeye nko ku barokore usanga abahungu baho aribo bashaka mbere ndetse bakaba bashaka n’abagore bakuze, bihita bigaragara ko kubera kwanga gukora ibyaha bahita bajya gushaka.”
Kuba abasore baba baratangiye kuryamana n’abakunzi babo batarabana byemewe n’amategeko, Mukanzigiye abibona nk’impamvu ishobora gutuma batinda gushaka.
Ati “Usanga hari abajya mu busambanyi no gutendeka abagore benshi cyangwa se afite ukundi kuntu yirwanaho nko kwikinisha. Hari no kuba abagabo basigaye babana n’abandi, bakaba bafite ahandi barangiriza ibyo.”
“Akazajya gushaka yaratinze kubera abantu bari kumushyiraho igitutu, akajya gushaka ari nko gushaka aho gusazira.”
Usibye ibi bibazo bijyanye n’imibonano mpuzabitsina, Mukanzigiye asanga gutinda gushaka bishobora guturuka ku mateka u Rwanda rwanyuzemo.
Ati “Hari abana baba ari impfubyi nta muryango afite , bikaba byatuma avuga ati ese ndashaka nshimishe nde? Ukabona ni wa muntu wibera mu nzoga n’ibiyobyabwenge.”
Yongeyeho ko kuba umuntu yakwisanga muri ibi bibazo atari ibintu byo guceceka ngo yumve ko ari ibisanzwe, ahubwo akwiye kwegera abajyanama b’indwara zo mu mutwe bakaba bamufasha.
Padiri Amerika Victor, umwanditsi w’ibitabo bigaruka ku muryango, yavuze ko kuri ubu abasore batinda gushaka bitewe n’impamvu zitandukanye ariko zose zifite aho zihuriye n’imibereho ikakaye abantu babayemo.
Ati “Kera wasangaga umusore abyiruka icyerekezo kiri imbere ari ukubaka urugo, nta wajyaga mu mashuri ngo ajye gushaka imibereho, umwana yagera mu myaka 19 ababyeyi bakamukorera byose bakamushyingira.”
“Ubu rero ntabwo aricyo cyerekezo gihari ngo umwana agire iyo myaka ajye kubaka urugo, ahubwo ajya gushakisha amashuri, akazi n’ibindi bigatuma ibyo gushaka atabyijyamo. Kandi n’ababyeyi b’ubu ntibagifashanya ngo babe bamwubakira.”
Yakomeje avuga ko indi mpamvu ikomeye ituma abasore batinda, ari ugutinya gufata inshingano.
Ati “Hari ubwo umuntu agera mu myaka myinshi gushaka atabishoboye kubera kugira indwara yo gutinya gufata inshingano, akaba atabasha gutangira ikintu cyo kwiyemeza.”
Ku ruhande rw’abasore nabo bavuga ko impamvu zishobora gutuma batinda gushaka, ari ubuzima bubasaba byinshi ndetse no kuba babona abashatse batarahiriwe nabyo.
Kamanzi Bosco yavuze ko ubushobozi n’urukundo ruke aribyo bibyihishe inyuma. Ati “Bitewe n’ubukungu bwifashe nabi muri ibi bihe ,abasore bamwe bashobora gutinda bagira ngo babanze gukora ikofi.”
“Ikindi usanga nta rukundo ruhamye ruri mu bifuza kurushinga. Bigaragarira muri za gatanya nyinshi ziriho muri ibi bihe kurenza mbere ,bityo bigatuma batinda gufata umwanzuro.”
Izi gatanya Kamanzi avuga ahanini zikomoka ku bibazo biri mu muryango nk’ihohoterwa rishingiye ku gitsina, gucana inyuma, imitungo n’ibindi. Ngo ibyo bitera abasore bamwe ubwoba, bakaba batinda cyangwa bakwanga gushaka kuko bakeka ko nabo ingo zabo zazamo ibibazo.
Uko agahinda ko kurwaza umwana katumye atangiza ikigo cyita ku bafite ’maladie rare’.
Uyu mwana yagejejweyo basanga afite bumwe mu burwayi bwibasira abantu bake ku Isi (maladie rare) buzwi nka ‘William syndrome’, bisaba ko abagwa umutima inshuro ebyiri kugira ngo ubuzima bubashe kwicuma.
Uyu mwana w’umuhungu ibi yarabikuranye igihe kiragera cyo kujya ku ishuri ababyeyi bakora inshingano zabo zo kumugezayo, ariko kubera ingaruka z’ubwo burwayi ntiyabashije gukurikira neza nk’abandi bana.
Nyuma yo kubona ko ku ishuri ntacyo bamufasha, ababyeyi be bahisemo kumushakira umwarimu uzajya amwigisha ku buryo bw’umwihariko bujyanye n’uburwayi bwe.
Ubu buryo bwaje gutanga umusaruro kuko yabashije kumenya gusoma no kwandika, kwikorera imirimo y’ibanze ndetse ubu akaba ageze ku rwego rwo guhabwa amasomo ku bumenyi ngiro nko kwiga mudasobwa,gusana ibintu,ubugeni n’ibindi.
Iyi ntabwe ababyeyi be yarabashimishije bituma se yifuza gufasha abana barwaye izo ndwara kuba babona uburyo bitabwaho hakabasha kumenywa icyo umwana ashobora gukora.
Ubundi indwara zibasira abantu bake ziravukanwa zikaba zagufata mu buryo butandukanye, bituma uzirwaye ataba ameze nk’abandi, akaba akeneye kwitabwaho mu buryo bw’umwihariko.
Hari ubwoko butandukanye bwazo burimo nka ‘William syndrome’, ‘Achalasia’, ‘Trisomy 21’, ‘Autism’, n’izindi nyinshi zifata mu buryo butandukanye.
Imibare y’Umuryango w’Abibumbye wita ku Buzima OMS, yagaragaje ko Ku Isi yose hari abantu miliyoni 300 barwaye izi ndwara.
Kuba izi ndwara zitamenyerewe bituma abazifite bahura n’ibibazo bitandukanye birimo kubura ubuvuzi nyabwo, kutagira uburyo bwo kwitabwaho mu myigire yihariye no mu buzima busanzwe.
Abahanga mu by’ubuzima berekana ko nubwo abo bantu baba bafite ibibazo hari ibyo baba bashoboye bisaba ko bitabwaho byihariye, ariko mu Rwanda haracyari ikibazo cy’uko abafite ubu burwayi badafashwa uko bikwiye kuko butamenyerewe.
Byamuteye inyota yo gufasha abandi
Manzi n’umugore we Uwimbabazi, bari bamaze kwita ku mwana wabo bakabona hari icyo agezeho byatumye bagira inyota yo kuba bafasha n’abandi bana barwaye izi ndwara ariko batabasha kwitabwaho nk’uko bikwiye.
Mu kiganiro Manzi yagiranye na IGIHE yavuze ko yagerageje kujyana umwana we mu ishuri risanzwe gusa ku bw’imiterere y’ubuzima bwe byaragoranye kuko ritari rifite uburyo bwihariye bwo kumufasha.
Yagize ati “Umwana wacu yahuye n’ubu burwayi akiri muto agera igihe cyo kwiga yajya mu ishuri ntagendane n’abandi uko bikwiye, biza kugeraho abandi bajya mu mashuri yisumbuye kandi we ntiyari kujyayo.”
Yakomeje avuga ko nyuma yo kubona ko umwana we atabasha kugendana n’abandi yahisemo kumushakira umwarimu umwitaho, akaba yamufasha kumenya ibintu by’ibanze.
Ati “Yajyaga mu ishuri nk’abandi ariko ntabashe gukurikira neza ngo agendane nabo kubera ubwo burwayi. Nyuma naje kumushakira umwarimu umwigisha muburyo bwumwihariko, biza gutanga umusaruro ko yamenye gusoma no kwandika n’ubundi bumenyi bw’ibanze.”
Nyuma yo kubona umwana ufite uburwayi bwibasira abantu bake ku Isi ashobora kwitabwaho by’umwihariko akagira aho agera byatumye agira igitekerezo cyo gushinga Ikigo,Centre Alliance, kizajya gifasha abana bafite ubu burwayi.
Manzi yavuze ko bashinze ikigo mu rwego rwo gufasha abana bafite uburwayi bwibasira abantu bake ku Isi kugira ubumenyi no gufasha imiryango ifite aba bana.
Yagize ati “Iki kigo nagifunguye ngo kijye gifasha abana kugira ubumenyi bw’ibanze burimo gusoma no kwandika ndetse no kumenya kwikorera imirimo y’ibanze, ikindi kizajya gifasha abana ni ukubegereza abandi kugira ngo babashe kwisanga muri sosiyete.”
“Ikindi kizafasha ni ukuganiriza ababyeyi mu kubafasha kwiyakira kuko hari abatabyumva ko umwana yahura n’ibibazo kandi hazajya hanatangwa inyigisho zitandukanye ku bijyanye n’uburwayi bwibasira abantu bake ku Isi bizajya bibafasha kwita ku babana babo.”
Yakomeje asaba ababyeyi bafite aba bana ko bakwihutira kubageza muri iki kigo kugira ngo bakurikiranwe bizabafashe kwisanga muri sosiyete.
Ati “Hari ababyeyi babona umwana afite uburwayi bwibasira abantu bake ku isi (maladie rare) bakamuhisha mu nzu bavuga ko ntacyo azamara, nyamara hari icyo ashoboye. Igikenewe ni ukumwitaho ukakimuvumburamo.”
Isi n’u Rwanda byijihije Umunsi Mpuzamahanga wahariwe kwita ku Ndwara zidasanzwe uba buri wa 28 Gashyantare. U Rwanda rwawizihije ku nshuro ya kabiri mu nsanganyamatsiko igira iti “Njyenyine ntacyo nageraho ariko twese twabishobora.”
Iby’ingenzi utamenye ku mibonano mpuzabitsina
Nta bisobanuro byimbitse bikenewe kuri iyo ngingo kuko usibye no kuba ari isoko y’umunezero no kororoka kwa muntu, bimwongerera imbaraga zo kuyobora Isi n’ibiyirimo, kandi gutera akabariro bigira akamaro kanini ku buzima n’imibereho ya nyir’ukubikora.
Icyakora nubwo buri wese umubajije yakubwira ko ibijyanye n’icyo gikorwa abizi, umunsi ku munsi havumburwa amakuru mashya ajyanye nacyo ndetse ateye amatsiko cyane.
Uwavuga ko amakuru mashya kuri byo atazanigera abura ntiyaba agiye kure y’ukuri kuko buri wese ahora yifuza kurushaho kubisobanukirwa, bigatuma abashakashatsi bagerageza kugaragaza amakuru yimbitse kuri byo.
Nk’ubu Greatist iherutse gukusanya ingingo zigera kuri 25 zavuzweho mu nyigo zakozwe mu bihe bitandukanye, zibumbatiye amakuru yihariye ajyanye n’imibonano mpuzabitsina.
Icya mbere abashakashatsi berekanye ni uko abageze mu kigero cy’imyaka 20 ari bo bakora imibonano mpuzabitsina kenshi cyane, aho bageza nibura ku nshuro 80 ku mwaka. Ni umubare ugabanyuka cyane iyo bageze mu myaka y’ubusaza kuko bo bayikora inshuro 20 ku mwaka.
Hagaragajwe ko abantu benshi baryoherwa n’icyo gikorwa iyo kibaye mu gihe kiri hagati y’iminota irindwi na 13, ndetse ni na cyo gihe abenshi bifuza ko cyamara.
Abahanga muri ibyo kandi bagaragaje ko imibonano mpuzabitsina cyane cyane ikozwe mu gitondo igira uruhare runini mu kuba umubiri wabyaza ingufu ibyo wariye. Ibyo ariko ntibikwiye gutuma hari abayisimbuza gukora imyitozo ngororamubiri isanzwe.
Icya kane benshi batamenye, ni uko 70% by’abagabo bakunda kureba amashusho y’urukozasoni biherereye cyangwa bari bonyine. Ni mu gihe abagore benshi baba bashaka gufashwa n’undi muntu kugera ku munezero wa nyuma, 33% byabo gusa akaba ari bo bareba amashusho y’urukozasoni.
Na none kandi hari abo usanga bajya kure y’icyo gikorwa bagiye imugongo, kandi ubushakashatsi bwaragaragaje ko muri ibyo bihe imibonano mpuzabitsina igira imimaro itandukanye irimo gutuma umugore ataribwa cyane, gutuma igihe amara imugongo kiba kigufi, kongerera ubushake n’ibindi.
Buri wese agira urugero rwe rw’ubushake ntawe unganya n’undi! Muri rusange inyigo zagaragaje ko nta rugero runaka rw’ubushake umuntu muzima yakabaye afite, ahubwo buri wese agira urugero rwe rushobora kwiyongera cyangwa rukagabanyuka bitewe n’impamvu. Izo mpamvu zirimo ahanini imisemburo, imyaka y’umuntu, ubuzima bwo mu mutwe n’imibereho ye n’ibindi.
Nyuma y’inyigo z’inzobere, byagaragaye ko mu mibereho ya muntu nta kindi kintu gishobora kumuha umunezero udasanzwe kurusha uwo agira iyo aryohewe n’imibonano mpuzabitsina.
Hasobanuwe ko uko imyaka y’umuntu igenda yiyongera [agana mu busaza] ari ko n’ubushake bwo gutera akabariro bugenda bukendera. Abagore ni bo babutakaza mbere cyane ugereranyije n’abagabo.
Hari ibintu byinshi bishobora gutuma umuntu atagira ubushake bwo kwinjira mu gikorwa, uhereye ku misemburo y’umubiri, imiti runaka ari gufata muri iyo minsi n’ibindi. Niba uwo mujyana mu gikorwa ubona abikora bitamuvuye ku mutima, banza ugenzure ikibyihishe inyuma nibiba ngombwa mugane muganga wabihuguriwe.
Niba waragiraga ubushake bwo gutera akabariro ukaba utakibugira nta rirarenga wabusubirana! Byagaragajwe ko gukora siporo, kurya indyo yuzuye ndetse ugasinzira bihagije biri mu bifasha gusubirana ubukaka bwo mu gitanda.
Bitandukanye n’umuco w’abantu runaka utuma baterwa ipfunwe no kwikinisha, ubushakashatsi bugaragaza ko bituma umuntu asobanukirwa uko yitwara mu gihe cyo gutera akabariro, ashingiye ku kunyurwa abigiriyemo n’uko agira iyo abikoranye n’undi muntu.
Si ako kamaro konyine kuko ubushakashatsi bwanemeje ko kwikinisha byongera icyizere umuntu yigirira kuko bituma arushaho kwibona mu isura nziza.
Abarenga kimwe cya kabiri cy’abantu 3.000 bakoreweho inyigo mu Bwongereza bo bagaragaje ko imibonano mpuzabitsina yongera ingufu z’umubano no gushyikirana hagati y’abayikoranye.
Ngo uwariye ni we urya! Wasomye byinshi byagutunguye ariko icyatangaje n’abashakashatsi bakivumbuye ni uko iyo umuntu akoze imibonano mpuzabitsina ari bwo arushaho kumva ayishaka, bikaba intandaro yo kumva agomba kuyikora kenshi.
Birashoboka cyane ko utigeze umenya ko gutera akabariro mbere yo gusinzira byatuma urara aharyana nk’uko benshi babyifurizanya. Inyigo yakozwe mu 2019 yerekanye ko abenshi mu bakora icyo gikorwa mbere yo gusinzira bituma babona ibitotsi vuba kandi bagasinzira neza.
Ibikoresho bizwi nka Sex toys hari ababihaye isura mbi ariko inyigo zitandukanye zagaragaje ko byongerera umuntu amarangamutima, ibyiyumvo bikarushaho kuzamuka mbere yo kujya mu gikorwa nyirizina.
Ku bagore, hagaragajwe ko gukora imibonano mpuzabitsina bizagufasha kugira amatariki yo kujya mu mihango adahindagurika.
Inzobere muri icyo gikorwa zisobanura kandi ko kuba umuntu yakora utuntu tw’imyitozo ngororamubiri mbere yo kucyinjiramo bimwongerera imbaraga akagikorana umurava n’ingufu ku buryo bigenda neza kurushaho.
Uretse gutanga umunezero w’imbonekarimwe, imibonano mpuzabitsina ifasha umubiri kurema abasirikari bawufasha guhashya indwara zimwe na zimwe zirimo ubukonje n’ibicurane.
Ingingo ya 20 yerekanywe ni uko imiterere y’umubiri w’umuntu [ibigaragara inyuma] nayo igira uruhare rukomeye mu migendekere myiza y’igikorwa. Ugaragara ko afite imbaraga, ukora imyitozo ngororamubiri n’ufite umubyibuho uri mu rugero bazabyitwaramo neza ugereranyije n’abatameze batyo.
Hasobanuwe kandi ko umuntu udakora imibonano mpuzabitsina nta bumenyi aba ayifiteho, ibintu abashakashatsi bashingiyeho bemeza ko uko umuntu abikora kenshi ari na ko abigiraho ubumenyi bwimbitse.
Ni mu gihe inyigo yakozwe muri Gicurasi 2020 yo yahamije ko iyo waryohewe n’icyo gikorwa mu ijoro, akazi ukoze mu gitondo ukanoza.
Ibyo biniyongeraho kuba kubyitwaramo neza ukagera ku byishimo bya nyuma bigabanya intekerezo nyinshi mu mutwe, bigatuma ubwonko buruhuka bugakora neza kurushaho.
Ku rundi ruhande ariko si byiza kwinjira muri icyo gikorwa ugamije kugabanya umunaniro mu ntekerezo. Hagaragazwa ko kubijyamo ubishyizeho umutima ari byo bituma urushaho kuryoherwa nabyo.
Ingingo ya 25 ari nayo ya nyuma, ni uko imigendendekere y’igikorwa ijyana n’ubuzima bwo mu mutwe. Ibyo bivuze ko ufite ihungabana n’agahinda gakabije atazashimishwa n’icyo gikorwa, mu gihe ufite akanyamuneza azagira umunezero udasanzwe.
Abantu benshi bakora imibonano mpuzabitsina bagamije kugera ku munezero, ariko hari izindi nyungu nyinshi bigira ku mubiri n’ubuzima z’umwihariko. Ni igikorwa kigomba kwitonderwa kandi kikitabwaho kugira ngo kigende neza.
Ibikubiye muri iyi nkuru byakuwe mu bushakashatsi butandukanye bwahurijwe mu nkuru yashyizwe ku rubuga rwa Greatist ku wa 9 Nzeri 2020. Yanditswe na Chantelle Pattemore ayiha umutwe ugira uti “Just the Facts: Sex”
Nsabimana Aimable yateye ivi.
Iki gikorwa cyabereye kuri Sunday Park i Nyarutarama ku Cyumweru tariki ya 21 Gashyantare 2021.
Nsabimana Aimable na Issa Leila, bombi bamaze umwaka umwe bakundana ndetse biyemeje gutera indi ntambwe mu rukundo rwabo.
Kapiteni wa Police FC yasabye Issa Leila kuzamubera umugore na we arabimwemerera, amwambika impeta.
Nsabimana Aimable ni umwe mu bakinnyi 30 bari bagize Ikipe y’Igihugu ‘Amavubi’ yakinnye Shampiyona Nyafurika ihuza abakinnyi bakina imbere mu bihugu byabo (CHAN 2020) iheruka gusozwa muri Cameroun.
Uyu mukinnyi yabwiye IGIHE ko we n’umukunzi we, bateganya gukora ubukwe mu minsi iri imbere.
Nsabimana wakiniye amakipe y’Igihugu mu byiciro bitandukanye, yakiniye kandi SEC Academy, Marines FC, APR FC na Minerva Punjab FC yo mu Buhinde.
Yabaye umukinnyi wa kabiri w’Amavubi uteye ivi mu gihe cy’icyumweru kimwe, inyuma ya 
Nyuma y’amasaha make ateye ivi, Jacques Tuyisenge yasezeranye mu mategeko
Rutahizamu wa APR FC akaba na Kapiteni w’Ikipe y’Igihugu Amavubi, Jacques Tuyisenge, yasezeranye imbere y’amategeko n’umukunzi we Musiime Recheal Jordin nyuma y’amasaha make ateye ivi amusaba ko bazabana akaramata.
Jacques Tuyisenge n’umukunzi we basezeranye imbere y’amategeko mu Murenge wa Kimihurura ku wa Kane, tariki ya 18 Gashyantare 2021.
Ku gicamunsi cyo kuri uyu wa Gatanu tariki 19 Gashyantare ni bwo ku mbuga nkoranyambaga hasakaye amafoto ya Tuyisenge na Jordin barahirira ku ibendera ry’igihugu, bemera kubana nk’umugabo n’umugore.
IGIHE yamenye ko umukunzi wa Tuyisenge ari Umunyarwanda uba muri Uganda, ahari umuryango we mugari. Hari n’andi makuru avuga ko Tuyisenge n’umugore we bari bamaze iminsi babana mu nzu.
Tuyisenge Jacques ufite imyaka 29, yanyuze mu makipe atandukanye mu Rwanda no muri Afurika, arimo Kiyovu Sports yavuye mo yerekeza muri Police FC. Yagiriyemo amahirwe yo kwerekeza muri Gormarhia yo muri Kenya ayigiriramo ibihe byiza.
Yavuye muri Kenya yerekeza muri Angola mu ikipe ya Petro-Atletic de Luanda yavuyemo asubira mu Rwanda asinyira ikipe y’Ingabo z’Igihugu APR FC muri Mata 2020 amasezerano azageza mu mwaka 2022.
Zimwe mu ngeso zishobora kwangiza umubano w’abakundana.
IGIHE yifashishije imbuga zitandukanye yateguye zimwe mu ngeso zishobora gutuma umubano w’abakundana wangirika niyo haba hari byinshi ukora byiza, ariko waba ufite zimwe mu ngeso zibangamira mugenzi wawe bikaba byatuma umubano ujyamo agatotsi.
Kunywa itabi ni imwe mu ngeso itihanganirwa na benshi kuko usanga rifite umuhumuro batishimira. Hari ubwo umukunzi wawe aguhisha ko anywa itabi nyamara iyo mumaze kubana biragorana kubihisha ku buryo bishobora gutuma uwo muri kumwe atabyihanganira akaba yakureka.
Hari abantu bagira ingeso yo kuterekana amarangamutima yabo, ku buryo utamenya niba yishimye cyangwa ababaye. Kuri we aba yumva ari byiza ariko ku wo babana ntibimushimisha kuko hari igihe agukorera ibintu byiza ntugaragaze ko ubyishimiye akaba yagufata nk’umuntu utanyurwa bikabatandukanya.
Hari abantu batiyitaho haba ku bigaragara inyuma cyangwa imbere aho usanga umuntu afata amafunguro uko abonye ndetse akambara n’ibyo abonye, ukaba agaragara nk’umuntu utari kuri gahunda.
Kuba utiyitaho bishobora kwangiza umubano wawe kuko niba utiyitaho ubwawe biragora kuba wakwita kuri mugenzi wawe. Iyo ubigize umuco bishobora kwangiza umubano wanyu.
Ubunebwe bushobora kuba ari nayo ntandaro yo kutiyitaho kuko usanga umuntu utiyitaho aba yabitewe no kugira ubute bwo kugira icyo yikorera, ibi bigatuma utagira byinshi ugeraho.
Biragoye kubona umuntu w’umunebwe atera imbere kuko ibyo yakabaye akora bimuteza imbere ahora abyimura bigatuma ahora genda biguru ntege. Ibi bishobora kwangiza umubano wawe kuko nta wishimira kubana n’umuntu udatera imbere.
Inzoga nyinshi ntabwo ari nziza kuko zishobora gutera ibibazo by’ubuzima nk’uburwayi budakira ndetse n’ubukene kuko ziba zigutwara ubushobozi bwinshi. Iyo uwo mubana atabasha kubyihanganira na byo biri mu bishobora kwangiza umubano wanyu.
Guhora uri mu kazi igihe cyose ugakora amasaha menshi ha handi ni yo uvuye mu kazi ugera mu rugo ukongera ugakora bishobora kwangiza umubano wawe. Icyo gihe iyo uhora mu kazi ntubona umwanya wo kugira ibindi utunganya mu rugo n’uwo kwita ku mukunzi wawe bikaba byagutandukanya na we.
Kubeshya ni ingeso mbi cyane idashobora kwihanganirwa mu rukundo kuko iyo ubeshya umukunzi wawe agutakariza icyizere kandi urukundo rutarimo icyizere ruba rwamaze gusenyuka.
Niba ugira imwe muri izi ngeso ukwiye kuyireka kuko ibangamiye umukunzi wawe n’ukomeza kuyikuza bishobora kuzababera intandaro yo gutandukana.
Zimwe mu ngeso zishobora kwangiza umubano w’abakundana.
IGIHE yifashishije imbuga zitandukanye yateguye zimwe mu ngeso zishobora gutuma umubano w’abakundana wangirika niyo haba hari byinshi ukora byiza, ariko waba ufite zimwe mu ngeso zibangamira mugenzi wawe bikaba byatuma umubano ujyamo agatotsi.
Kunywa itabi ni imwe mu ngeso itihanganirwa na benshi kuko usanga rifite umuhumuro batishimira. Hari ubwo umukunzi wawe aguhisha ko anywa itabi nyamara iyo mumaze kubana biragorana kubihisha ku buryo bishobora gutuma uwo muri kumwe atabyihanganira akaba yakureka.
Hari abantu bagira ingeso yo kuterekana amarangamutima yabo, ku buryo utamenya niba yishimye cyangwa ababaye. Kuri we aba yumva ari byiza ariko ku wo babana ntibimushimisha kuko hari igihe agukorera ibintu byiza ntugaragaze ko ubyishimiye akaba yagufata nk’umuntu utanyurwa bikabatandukanya.
Hari abantu batiyitaho haba ku bigaragara inyuma cyangwa imbere aho usanga umuntu afata amafunguro uko abonye ndetse akambara n’ibyo abonye, ukaba agaragara nk’umuntu utari kuri gahunda.
Kuba utiyitaho bishobora kwangiza umubano wawe kuko niba utiyitaho ubwawe biragora kuba wakwita kuri mugenzi wawe. Iyo ubigize umuco bishobora kwangiza umubano wanyu.
Kubeshya ni ingeso mbi cyane idashobora kwihanganirwa mu rukundo kuko iyo ubeshya umukunzi wawe agutakariza icyizere kandi urukundo rutarimo icyizere ruba rwamaze gusenyuka.
Niba ugira imwe muri izi ngeso ukwiye kuyireka kuko ibangamiye umukunzi wawe n’ukomeza kuyikuza bishobora kuzababera intandaro yo gutandukana.
Impamvu zituma umuntu yumva ubushake bwo gutera akabariro bwiyongereye kurushaho.
Umuntu ni inyamaswa yihariye ifite ububasha bwo gutegeka Isi, ibimuha amahirwe yo kugenzura no kunonosora ikimubaho cyose ndetse akaba yamenya impamvu kiba, uburyo kibamo n’ingaruka cyamugiraho. Birumvikana ko nk’igikorwa kimugeza ku kuryoherwa n’ubuzima, ntasiba gusesengura ibijyanye n’imibonano mpuzabitsina.
Muri rusange kugira ubushake bwo gutera akabariro ni ikintu cyishimirwa ku rwego rwo hejuru, bikanaba ikimenyetso gikomeye ko uri muzima bihagije.
Icyakora iyo ubushake bwabyo bubaye bwinshi cyane birabangama, ndetse bigahindurirwa inyito ntibyitwe ubushake ahubwo bikitwa irari. Ubusanzwe irari si ryiza kuko ritera nyiraryo kwifuza ibyo atagenewe no kutanyurwa n’ibyo yemerewe ndetse bikaba byamugaragaza nabi mu bandi bikamwambuza icyubahiro.
Kurarikira imibonano mpuzabitsina, kuri bamwe bishobora kubashimisha ariko hariho n’abo bibangamira kuko byagutesha n’amahirwe amwe n’amwe arimo no kukwirukanisha ku kazi, bishobora gutuma uhatiriza undi muntu kujya muri icyo gikorwa atabishaka, cyangwa bikagukoresha ibyaha birimo no gusambanya abana.
Abashakashatsi batandukanye berekana ko kwiyongera k’ubushake bwo gutera akabariro [bitari irari] kurusha uko umuntu yari asanzwe yiyumva, “si uburwayi kandi si n’igikuba.”
Umuhanga mu by’Imibonano Mpuzabitsina ukora mu iduka ry’ibicuruzwa bigenewe abifuza kongera ibirungo mu bijyanye n’icyo gikorwa riri i Calfornia, Dr Jill McDevitt, kuri iyo ngingo yagize ati “Ni ibisanzwe rwose kuba ubushake bwo gutera akabariro bwakwiyongera kurusha uko bisanzwe, ndetse bikaba byanamara iminsi, ibyumweru, amezi cyangwa imyaka.”
Dr Jess O’Reilly ufite Impamyabumenyi y’Ikirenga (PhD) mu by’Imibonano mpuzabitsina unamenyerewe mu biganiro bitandukanye bigaruka ku ngingo nk’izo, we yavuze ko “Kwifuza gutera akabariro kurusha uko usanzwe wiyumva ntibyahita bihabwa inyito y’uko ufite ikibazo.” Bikugira umuntu.
Kuvuga ko ubushake bwo kujya muri icyo gikorwa bwiyongereye, ntibisobanuye ko hari igipimo runaka cy’ubushake busanzwe abantu bagakwiye kuba bafite. Ahubwo umuntu ku giti cye ni we wiyumva uko mu bihe runaka ameze agereranyije n’uko yajyaga yiyumva mu bihe bitandukanye.
Hagaragazwa ko imyaka umuntu agezemo, uko yitwara ku bandi n’abo bakunze kuba bari kumwe, igihe afata cyo gusinzira, imirire ye n’uko akora imyitozo ngororamubiri bigira uruhare mu kuba yarushaho gushaka gutera akabariro.
Byumvikane neza ko umuntu ukora imyitozo ngororamubiri kenshi cyangwa ufite umubyibuho udakabije azagira ubushake bwo kujya mu gikorwa kurusha wa wundi utayikora.
Abari mu kigero cy’ubwangavu n’ubugimbi na bo bagira ubushake kurusha abarenze icyo kigero, naho abageze mu myaka ya 60 bakagenda barushaho kumva batabishaka.
Hari kandi uburyo umuntu apangamo gahunda ze, ibihe arimo n’ubuzima bwo mu mutwe, uko imisemburo y’umubiri iri gukora, ubuvuzi cyangwa imiti yafataga akaba yayiretse, ndetse n’uko ateye bigaragarira inyuma.
Nta bimenyetso bigaragarira amaso byerekana ko ubushake bwiyongereye, ahubwo kugira ngo ubimenye ushobora kugereranya ubushake ufite n’ubwo wari ufite igihe nk’icyo mu mwaka ushize, uko uri kubirarikira n’uko wari usanzwe ubitekereza, ndetse ukagenzura hagati yawe n’uwo mujyana mu gikorwa ubishaka cyane.
Ibyo nubigenzura ni byo byonyine bizagufasha kumenya niba urugero rw’ubushake bwawe bwo gutera akabariro rwazamutse.
Ibishobora kukongerera ubushake bwo gutera akabariro
Nubwo atari ihame ko ari byo byatuma abantu bose bagira ubushake bwo gukora imibonano mpuzabitsina kurusha uko basanzwe biyumva, hari ibyo abashakashatsi bahurizaho bikunze kuba impamvu kuri benshi.
McDevitt avuga ko icya mbere ari ukuba nta ntekerezo nyinshi umuntu afite mu mutwe we, mbese nta bimuhangayikishije.
Ati “Iyo uri mu bihe bitagusaba gutekereza bihambaye, ubushake bwo gutera akabariro buziyongera."
Iyo ngo ni yo mpamvu abantu bagira akazi kenshi baryoherwa cyane n’icyo gikorwa ari uko bari mu karuhuko (Vacation sex).
Umujyanama mu bijyanye n’uburyo buboneye bwo kwinjira muri icyo gikorwa, Eric M. Garrison, avuga ko ubuzima bwo mu mutwe na bwo bugira uruhare mu kuba ubushake bwakwiyongera cyangwa bukagabanuka.
Yagize ati “Kuba uwo mubana ataguha ubwisanzure byatuma utagira ubushake cyane bwo gukorana nawe icyo gikorwa.”
Bisobanuye ko mu gihe uwo mubana cyangwa mugiye kwinjirana mu gikorwa akugusha neza bizatuma wumva ubishaka cyane.
Ku rundi ruhande ariko umuntu ashobora no kuba afite ibindi bibazo birimo agahinda gakabije n’ihungabana, bikagira ingaruka ku buzima bwe bwo mu mutwe bityo ntabe yagira ubushake.
Hatangwa inama ko mu gihe uwo mubana atagira ubushake bwo kwinjira muri icyo gikorwa, mwakwegera muganga wabihuguriwe mukabimuganiriza akabibafashamo.
Dr McDevitt agaragaza kandi ko imikorere y’imisemburo y’umubiri w’umuntu mu bihe bitandukanye yatuma ubushake bwo gutera akabariro bwiyongera; kuko ituma imyanya y’ibanga ikura neza bityo umubiri ukarushaho gukenera imibonano mpuzabitsina.
Imyitozo ngororamubiri ikorwa kenshi nayo Dr O’Reilly asobanura ko kuri bamwe iba impamvu yo kongera ubushake, biturutse ku kuba yongerera umuntu icyizere, ikagabanya umunaniro mu ntekerezo ndetse igatuma uwayikoze asinzira neza.
Ubushakashatsi bunerekana ko guhagarika ifatwa ry’imiti imwe n’imwe bigira uruhare mu kongera ubushake bwo gutera akabariro.
Nk’urugero mu 2015, Pubmed yagaragaje ko imiti ivura agahinda gakabije n’ihungabana igabanyiriza uyifata ubushake bwo kwinjira muri icyo gikorwa.
Imwe mu miti ivura indwara z’umutima n’ikoreshwa mu kuboneza urubyaro, na yo ubushakashatsi bugaragaza ko ishobora gutuma ubushake bugabanuka.
Mu gihe uwafataga imwe muri iyo miti yaba ayihagaritse rero, Garrison yemeza ko byatuma yiyumvamo icyo gikorwa kurushaho.
Hagaragazwa kandi ko ibihe umuntu arimo bishobora gutuma ubushake bwiyongera cyane cyane ku bagore. Ibyo bigaragarira ku kuba hari igihe bagaragaza umushiha batanakeneye ku bijyamo mu gihe runaka, ubundi ukabona babikeneye cyane.
Abashakashatsi basobanura ko biterwa n’imisemburo yabo, kandi ko ubushake bwabo bushobora kwiyongera mbere, nyuma cyangwa mu gihe cy’imihango.
Ikigero cy’imyaka umuntu agezemo na cyo gishobora gutuma ubushake bwiyongera cyangwa bukagabanuka. Uvuye mu bwana ageze mu bugimbi cyangwa ubwangavu agira impinduka zidasanzwe zirimo no kongera ubushake cyane, iyo amaze kurenga imyaka 20, uko agenda akura ni ko ubushake bugabanuka.
Ni ryari ukwiyongera k’ubushake bwo gutera akabariro biba ikibazo?
Nk’uko byagaragajwe haruguru, muri rusange kugira ubushake bwo gukora imibonano mpuzabitsina birishimirwa ndetse ni ikimenyetso cy’uko umuntu ari muzima.
Ku rundi ruhande ariko Garrison avuga ko “Kwiyongera k’ubushake bwo gutera akabariro bizaba ikibazo igihe wowe ubwawe uziyumvamo ko ari ikibazo, cyangwa igihe bigutera kugira imyitwarire ibangamira izindi ngeri z’ubuzima bwawe.”
Urugero nk’iyo bikubangamira mu kazi ukora, bituma uca inyuma uwo mwashakanye cyangwa uwo muri mu rukundo, bituma utakariza amafaranga mu kugura ibikoresho bigufasha kwikinisha, cyangwa bikagutera indi myitwarire iteye inkeke.
Igihe ingaruka nk’izo zikugezeho, ni byiza ko wegera muganga wabihuguriwe akaba yagufasha gusubira ku murongo.
Ushobora kandi guhindura umuvuno cyane cyane ku bakora imibonano mpuzabitsina mu buryo bwo kugabanya intekerezo nyinshi bafite, ukaba washaka ubundi buryo ukoresha bubigufashamo.
Ikindi gishobora kugufasha gusubira ku murongo mu gihe ubushake bwo gutera akabariro bwiyongereye cyane, ni ukudahatira uwo mugiye gukorana igikorwa, ahubwo ukabanza kubimuganiriza ndetse igihe akubwiye ko atabishaka ukitoza kwakira igisubizo uhawe.
Ubuhamya bwa Uguyeneza warwaye agahinda gakabije akajya ahabwa inkwenene na bamwe mu nshuti ze.
Bamwe barwara agahinda gakabije “Depression” ntibabimenye cyangwa se bakabimenya batinze kuko atari ibintu wahita wiyumvamo cyangwa se ubimenye ako kanya kuko uba wumva ari ubuzima wabayemo cyangwa ubayemo bwatumye umera gutyo!
Ariko, siko biri ahubwo ni indwara nk’izindi kandi iravurwa igakira. Ibiranga ufite ubu burwayi ndetse n’ubundi bujya gusa nkabwo harimo ukugaragaza impinduka mu myitwarire, imyifatire, imitekerereze bikaba byanagira ingaruka mu bikorwa umuntu yakoraga mu buzima busanzwe cyangwa mu busabane yagiranaga n’abandi.
Umuganga w’Inzobere mu kuvura indwara zo mu Mutwe, Kanyandekwe Dr Simon, yigeze kubwira IGIHE ko izi ndwara ziterwa n’uruhererekane rw’impamvu nyinshi.
Ati “Ziterwa n’uburyo ubwonko bw’umuntu bwaremwe [nta budahangarwa], akenshi usanga bavuga ko umuntu ashobora kurwara kurusha abandi. Uko umuntu yabayeho mu muryango akomokamo cyangwa aho yakuriye, ibibazo yahuye nabyo akiri umwana [nk’ihungabanga] n’imibereho y’umuntu aho asanzwe aba byaba mu muryango cyangwa n’ahandi.”
Uguyeneza Alliah ni umwe mu bagize uburwayi bwa ‘Depression’ ndetse abubana igihe kinini biturutse ku kuba yarakuze adafite se ndetse nta rukundo rw’ababyeyi babiri yigeze yerekwa.
Mu kiganiro yagiranye na 1K Studio, uyu mukobwa wiga Amategeko muri kaminuza yagaragaje uko yagize ubu burwayi n’uko yabukize.
Uguyeneza yavukiye mu muryango w’abana batatu ni imfura ariko ntabwo yigeze agira amahirwe yo kubana na se.
Ati “Nabuze papa nkiri muto, ntabwo nigeze ngira ayo mahirwe y’uko hari umuntu wabiganiriza, ni ibintu byasabye uko ngenda nkura mbona ko hari ikibura ko nabuze umubyeyi.”
Akomeza avuga ko bitajyaga bimutera ikibazo akiri umwana, ariko uko yagiye akura bikaba byaragiye nabyo bikura kugera aho bimubanye byinshi cyane akajya yigunga.
Ati “Ntabwo byajyaga bintera ikibazo cyangwa se ngo mbyiteho mbere ariko iyo uri umwana urakura ugatangira kubona ibintu runaka. Gusa uko nagiye nkura najyaga ku ishuri abandi bana bakambaza ngo twirirwa tukubona mama wawe akuzana, Papa wawe arihe? Ntabwo nigeze ngira imbaraga zo kubwira bagenzi banjye ko data yapfuye. Narababwiraga nti muzamubona.”
Yemeza ko ibi bintu iyo aba yarabivuzeho bitari kumugendekera uko byagenze ahubwo byari kuba byiza mu buzima bwe akanabyakira ariko akavuga ko byamwangije cyane akiri muto.
Uyu mukobwa avuga ko yarwaye ihungabana ari mu mashuri yisumbuye yaba ari kumwe na bagenzi be we akaba ari kwitekerereza ibindi ku ruhando bitandukanye ni byo barimo.
Ati “Narwaye ihungabana ndi mu mashuri yisumbuye naba ndi kumwe na bagenzi banjye nkitekerereza ibindi bitandukanye n’ibyo bari kuvuga, nkisanga ndi njyenyine. Agahinda gakabije kwirirwa urira. Ukumva ko agahinda kawe karuta ak’abandi. Kandi iyo urwaye agahinda uba wumva abandi bari mu Isi bari mu munezero.”
Akomeza avuga ko abantu batangiye kujya bavuga ko adakunda kuvuga kandi ari ukubera agahinda ariko batazi ko ari ko. Yarabyukaga buri munsi akumva adashaka guhura n’abantu ahubwo ashaka kubaho wenyine kandi nabwo akirirwa.
Ati “Naje kubimenya bitewe n’uko nabonaga abandi. Hari ukuntu abandi bagira agahinda cyangwa amarangamutima ariko bikarangira. Ariko njye amarangamutima yarivangaga cyane ukabona umunota umwe urishimye ariko utishimye mu by’ukuri ahubwo ari ukugira ngo wiyibagize ibyo uri gucamo.”
Avuga ko agahinda ke katangiye gukura ubwo yari ageze mu mashuri yisumbuye kuko akiri umwana nabwo yari agafite ariko katarakura cyane nk’uko byaje kugenda nyuma.
Ati “Agahinda kanjye katangiye gukura cyane ngeze mu mwaka wa mbere w’amashuri yisumbuye. Ahantu nigaga kwiyandikisha wasangaga ababyeyi bose bazanye umwana nkihagera muri uko kwiyandikisha ninjye njyenyine wari uri kumwe n’umubyeyi umwe. Abantu bakajya bambaza ngo twabonye mama wawe turashaka kubona na papa wawe ariko batazi ko ari ibintu binkora ku mutima.”
Avuga ko akiri umwana yarakazwaga n’ibintu bito, ibi nabyo bikaba ari ibintu yaje kumenya ko byari kimwe mu bimenyetso by’ubu burwayi. Ngo yagiye kwiga mu mashuri yisumbuye biba ibindi bibazo kubera ko yaganirizwaga n’abandi bamubaza ikibazo yaza kugitekerezaho nyuma akarira.
Yatangiye kwiyumvamo ubu burwayi inshuti ye ya mbere abibwiye imugira umusazi biramubabaza cyane, ariko ntiyacika intege abibwira undi mugenzi we.
Ati “Hari inshuti yanjye natangiye mbibwira aba arasetse. Arambwira ngo niba urwaye agahinda urumva twebwe turwaye iki? Icyo gihe byarambabaje cyane. Nyuma nabwiye indi nshuti yanjye ko nshobora kuba ndwaye agahinda. Yampuje n’umuvandimwe we wari inzobere mu kugira inama abantu barwaye agahinda aramfasha, nyuma nza gukira. Numvaga atari ibintu nkeneye nanjye nabyiganiriza ariko iyo ufite umuntu ubwira biba byiza.”
Arakomeza ati “Maze kugirwa inama ni bwo narebye ku bintu nanyuzemo nkumirwa. Nkirangiza icyo gihe cy’agahinda kababaje naratekerezaga nti iyo ngira umuntu wanganirije nkiri muto ntabwo byari kugenda gutya.”
Agira inama abantu barwaye agahinda kujya batobora bakabivuga kuko biba byiza kandi bikabafasha guhita bakira mu buryo bworoshye.
Uguyeneza Alliah afite imyaka 19. Yari mu bakobwa 11 bahataniye ikamba rya Miss Supranational uyu mwaka ariko yatangajwe muri batatu batabashije gukomeza mu kindi cyiciro.
Gukura ibyinyo, kururu kururu n’aba-diaspora: Amafaranga ari kumunga inkundo z’ubu.
Kuva mu myaka ya kera uyu mubano wahozeho kuko niwo uganisha ku kubaka urugo, ugakomeza kugenda neza cyangwa nabi bitewe n’amahitamo yaba nyiri urugo.
Muri iki gihe cy’urukundo rw’umusore n’inkumi, usanga buri wese akora iyo bwabaga ngo hatagira agatotsi kaza mu mubano wabo. Aha niho usanga basurana, basohokana ndetse inshuro nyinshi bagahana impano zitandukanye.
Nubwo buri wese akora iyo bwabaga ngo barusheho kunezerwa mu mubano wabo, hari bamwe mu basore bashinja inkumi gukunda ibyo batunze kurusha kubakunda bo ubwabo ndetse inkumi nazo rimwe na rimwe zikagaragaza ko hari abasore badukanye iyi ngeso itari ibamenyereweho.
Bamwe mu basore baganiriye na IGIHE, bavuze ko ahanini usanga mu mubano w’uyu munsi usanga abakobwa baba badakunze abahungu, ahubwo baba bakunze ibyo batunze.
Ibi ngo bigaragazwa n’uko rimwe na rimwe iyo inkumi ibonye umusore urusha amafaranga uwo bari bari kumwe, ishobora gufata umwanzuro wo kumwanga nta kindi bapfuye.
Uwiragiye Jean Claude, yavuze ko muri iyi minsi bigoye ngo kubona umukobwa ugukunda iyo ufite ubushobozi buke, ngo nyamara wakira ntumenye aho bavuye.
Ati "Uri umuhungu ukennye birakugora kuba wabona umukunzi ariko se amafaranga naboneke, gato barizana. Biragoye kuba wagumana n’umukobwa udafite icyo kumuha.”
Yakomeje avuga ko ikindi cyemeza ko abakobwa bakundira abahungu amafaranga ari uko ubona aribo bahora bakira ariko badatanga.
Ati “Uzarebe mu rukundo usanga abahungu aribo bahora batanga impano zihenze ndetse n’iyo mwasohotse akaba ari umuhungu wishyura, kandi wenda umukobwa na we afite amafaranga ariko ntiyayatanga. Ubuse nihe badakunda amafaranga?.”
Ibi byashimangiwe na Rukundo Benjamin, wavuze ko muri iyi minsi bigoye kubona umukobwa wagukunda udafite ibyo umuha.
Ati “Uba ufite umukobwa mukundana wakena gato ntumenya aho aciye cyangwa haza umusore ufite ubushobozi kukurenza ahita akureka nta kindi mupfuye. Umukobwa ntimwabana utagira ibyo kumuha bikundira amafaranga.”
Ku ruhande rw’abakobwa bo bavuga ko aba umwe agatukisha bose, bakemeza koko ko hari bagenzi babo bakunda umusore bamukurikiyeho amafaranga ngo kimwe n’uko hari abahungu nabo babikora.
Munyemanzi Gisèle, yavuze ko kuba hari umukobwa ukunda amafaranga bidakwiye kwitirirwa abakobwa bose, kuko no mu bahungu hari abagize umwuga kurya amafaranga y’abakobwa.
Ati “Abantu hari ikintu bibeshyaho, burya mu bantu bose habamo abantu bose. Hari umukobwa yego ukunda ibintu utagukunda udafite amafaranga ariko siko twese tumeze. Ubuse ko tutavuga ko abahungu bakunda amafaranga, ni uko nta ngero z’abahungu bariye amafaranga abakobwa tuzi? Hari abayakunda ariko si bose.”
Mukarukundo Justine we yavuze ko abavuga ko abakobwa bakunda amafaranga bigiza nkana.
Ati “Abavuga ko abakobwa bakunda amafaranga baheruka inzira mu cyi. Umuhungu wagukunda udafite akazi ni nde? ubuse nitwe dukunda aba-diaspora cyangwa n’abahungu baba bashaka kubarya amafaranga, si abakobwa bose bayakunda."
Nubwo iyo bije kuri iyi ngingo abahungu n’abakobwa usanga bitana ba mwana, ikibazo cyo kubaka umubano ushingiye ku mafaranga cyo kiriho kuko umunsi ku munsi mu itangazamakuru ntihasiba kugaragara inkuru zivuga ko inkumi cyangwa umusore runaka yariwe amafaranga n’uwo bakundanaga.
Jenoside: Ibaruwa ku mugabo wagerageje kuvuga ukuri.
Umunyamakuru ukomoka muri Ireland wakoreraga ikinyamakuru cyo mu Bwongereza, The Independent ndetse akaba yaragendereye u Rwanda mu bihe bya Jenoside yakorewe Abatutsi mu 1994, ari gushaka kugera kuri Raymond Mbaraga, warokotse Jenoside ndetse mu gihe yabaga akemera kumuvugisha yirengagije ibyago yari ari kwishyiramo. David Orr yicuza kuba inyota yagize yo kubona inkuru yarasumbye kuba yarimo amushyira mu byago.
Iyi baruwa iri munsi ni iyo David Orr yandikiye Raymond Mbaraga ishyirwa mu Kinyarwanda na IGIHE.
Nshuti, Raymond
Kuva ubwo duherukana hashize igihe kinini. Ndizera ko umeze neza. Mfite kuvuga ko kuva mu minsi ishize nagutekerejeho cyane, ku bw’ibyo ntekereza ko nakwandikira. Iki gitekerezo nakigize ubwo nari nicuye mu ijoro hagati. Nari ndimo gukora isuku ngwa ku gikarito kirimo amakayi yanjye ya kera n’inkuru nanditse ubwo nari umunyamakuru ushinzwe gutara amakuru kuri Jenoside yakorewe Abatutsi mu Rwanda. Ubwo nabinyuragamo nageze ku izina ryawe n’inyandiko nakoze ubwo twahuraga mu 1994.
Mvugishije ukuri, ubu sibwo bwa mbere nari ngutekerejeho muri iyi myaka. Buri gihe mu buryo buhoraho, iyo numvaga ikintu kuri radiyo cyerekeranye na Jenoside cyangwa nkareba filimi mbarankuru ibitekerezo byanjye byasubiraga inyuma muri ya minsi iteye ubwoba y’ubwicanyi n’akarengane. Nibukaga amahirwe twagize yo guhurira mu nkambi aho wari warafatiwe ubwo ubwicanyi bwari bukabije ndetse n’inshuro ya kabiri ubwo twahuraga mu buryo tutateganyije nyuma y’ibyumweru bike.
Kuva aho hari igihe ubuzima bwantwaraga, ukaba wava no mu bitekerezo byanjye, urabizi uko ubuzima bugenda.
Kuri iyi nshuro, nari mfite intego y’uko ntagomba kureka ngo aya mahirwe ance mu myanya y’intoki. Ubwo nari nicuye natekereje ko ngomba kuzavugisha ikinyamakuru cyo mu Rwanda, nkandikira Raymond urwandiko rufunguye. Wenda azarubona, noherereje email umuntu nari nzi muri Kigali ubundi ampa izina ry’umunyamakuru, niyo mpamvu turi aha.
Birumvikana ko nagushakishije kuri Facebook ariko sinabashije kubona umuntu nu’mwe witwa Raymond Mbaraga. Nshobora kuba naranditse izina ryawe nabi ubwo twagiranagana ikiganiro muri ya nkambi y’urupfu. Wenda bitewe n’ibihe twarimo byashoboka ko wari kuba warampaye n’izina ritari ryo.
Ariko ntiwari kuba ufite impamvu ya kongera kubikora ku nshuro ya kabiri twahuye, kubera ko icyo gihe ibibi, cyangwa reka mvuge ibibi bikabije byari bimaze kurangira.
Ibyo tubaye tubishyize ku ruhande ndizera ko Raymond, umwarimu twahuye muri iyo myaka yose ishize akiriho kandi ameze neza, kandi akaba azasoma aya magambo.
Ikintu cya mbere nshaka kuvuga ni uko nsaba imbabazi. Imbabazi z’uko ntaguhaye agaciro kandi wowe warashyize ubuzima bwawe mu kaga umbwira ibyabaga muri biriya bihe by’umwijima. Yego nagerageje kukurinda ntavuga umwirondoro wawe muri raporo yanjye ya mbere. Nakujyanye kure gato ahitaruye amaso y’abari bashinzwe kurinda inkambi kandi hasaga n’ahatekanye turaganira.
Ariko kongera gusoma inkuru z’ikinyamakuru cy’i Londres, The Independent, bihita bigaragarira amaso yanjye ko kubona inkuru bishobora kuba aribyo byazaga imbere muri gahunda yanjye y’icyo gihe. Iyo nza kubitekerezaho byimbitse, nashoboraga kubona ingano y’ibyago wirengeraga wemera kumvugisha. Kandi neza nk’uko wabimbwiye nyuma ubwo twongeraga guhura, wagambaniwe n’imfungwa ngenzi zawe zashakaga kugirirwa impuhwe n’abaguhigaga.
Byari amahirwe n’ubwenge bwawe bwagusimbukije urupfu ubwo abarinzi b’Interahamwe bazaga bagushakisha.
Nshobora kuba wenda ndi kurya amagambo. Ku bw’inyungu z’abasomyi, nshobora wenda gusobanura ibyabaga icyo gihe n’ukuntu naje guhura na we. Byari muri Gicurasi hagati mu 1994 hamwe n’irindi tsinda ry’abanyamakuru, nageze i Kabgayi mu nkengero z’Umujyi wa Gitarama (ubu ni mu Karere ka Muhanga) aho Guverinoma yakoze Jenoside yari ikambitse.
Bariyeri, Interahamwe zifite imihoro n’umuhiri n’abasirikare bafite imbunda bari batonze umurongo mu mihanda. Urusaku rw’imbunda rwumvikaniraga mu ntera cyane ko Ingabo zahoze ari iza RPA zasatiraga. Ubwicanyi bwari bumaze ukwezi bukorwa. Imirambo yuzuye mu bice bitandukanye by’igihugu ndetse itemba no mu migezi.
Kugira ngo mbashe kumvikanisha ibi ndakoresha amagambo nakoresheje mu nkuru. Aka kanya mfite agace k’agapapuro kayo. Ushobora kubona umutwe wayo ugira uti ‘‘Inside Rwanda’s Death Camp Hell’- byumvikana nk’inkuru iteye ubwoba ariko ntiyari kure y’ukuri.
“Hanze y’Umujyi wa Gitarama ahantu hazengurutswe na senyenge Abatutsi barenga 1000 bafunzwe mu buryo bubi ntigeze mbona. Buri munsi, nabwirwaga inshuro nyinshi, ko amatsinda y’abagabo akurwa muri iyo nkambi bagakubitwa n’abasirikare ba Guverinoma kugeza bapfuye.” (Mbonye ko nanditse “ Umututsi 1000”, aho kuba Abatutsi, ni yo mvugo yari ikwiye yo gukoresha ariko muri iyo minsi ya mbere, abenshi muri twe banyamakuru b’abanyamahanga twari tukiga byinshi ku Rwanda.
Ndibuka ko hari ikinyamakuru kimwe kizwi cyanditse Tutus na Hutsis. Ariko nari narigeze gusuraho u Rwanda mbere ya Jenoside, byatuma mvuga ko wenda ibyo nari nzi byarutaga ibya bamwe muri bagenzi banjye b’abanyamakuru.
Reka nkomeze mbabarira inkuru nk’uko yari yanditse. “Mbere na mbere, batangiye gusohora abagabo bakuze ariko kuri ubu bari gufata n’abato,” aya ni amagambo nabwiwe n’umusore wari wambaye ingofero. “Dufite ubwoba bwinshi ariko turabizi ko tugerageje gusohoka iyi nkambi Interahamwe zadufata.”
Ku bw’inyungu z’abasomyi reka nsobanure, Interahamwe ni “itsinda ry’abasore bitwazaga imihoro bari mu rubyiruko rwo ku ruhande ya guverinoma.”
Nakomeje nsobanura uko byari byifashe muri iriya nkambi wowe Raymond wari ufungiyemo. “Amagana y’abantu yuzuye mu mbuga y’icyahoze ari iseminari, amagana y’abandi yikusanyirije mu byumba byuzuyemo umunuko ndetse n’izindi nzu zo anze. Imirambo irambaraye mu bazima no mu bari guhumeka uwa nyuma. Hari ibyo kurya bike cyane kandi nta mazi. Umugore ukuze amfashe akaboko ubundi antungira agatoki ku nda ye mu buryo busa n’aho afite icyo ashaka cyane. Mu mbuga rwagati abana bari gukinira iruhande rw’imirambo ibiri iri mu ngobyi z’abarwayi.”
Sinigeze mbona, ko mu kugukoresha ikiganiro, nabaye nk’ugusiga umeze nk’umuhigo. Muri kiriya gihe ubwo njye n’abandi banyamakuru twageraga muri Gitarama, abasirikare barinze inkambi baragushakishaga. Impamvu baturutse ngo twinjire mu nkambi mbere na mbere sinyizi. Birumvikana ko baduhakaniye ko hari ikibi kiri kuba.
Batubwiye ko wari warafashwe kubera ko bashakaga kukurinda. Ariko washiritse ubwoba, umbwira ukuri. Wenda watekereje ko inkuru mu kinyamakuru kizwi cyane izagabanya umuvumba w’ibyabaga.
Gusa watubuye ubushobozi bw’itangazamakuru mpuzamahanga. Ubwicanyi bwarakomeje. Nubwo ibyaberaga muri icyo gihugu cyawe gito kidakora ku Nyanja byigaragazaga. Abo mu burengerazuba bw’Isi ntacyo bakoze ngo babihagarike.
Raymond, ndacyafite urwibutso ku gihugu cyanyu cyiza, urwibutso rw’igihugu cyanyu giteye ubwoba nk’uko cyari cyahindutse mu 1994. Gutwara imodoka mu bibaya n’imisozo y’icyatsi, gusura ingagi zo mu misozi nk’umwaka wari wabanje mbere y’uko Jenoside itangira.
Kugirana ikiganiro na Perezida Habyarimana mbere ho amezi y’uko indege ye iraswa Jenoside igatangira. Guhagarara hejuru y’Umugezi w’Akagera muri Gicurasi 1994, imirambo itemba mu mazi.
Gucumbika muri Hoteli Méridien muri Kigali- nta mazi ariko televiziyo ya CNN igaragara, n’urusaku rw’imbunda ziremereye rukikije udusozi tutuzengurutse.
Gutemberera mu nkambi y’Umuryango w’Abibumbye irimo abashinzwe kubungabunga amahoro bananiwe kuyabungabunga. Guhura na Perezida Kagame mu mashyamba ubwo we n’ingabo ze basatiraga umurwa mukuru.
Mu kongera gusoma inkuru zanjye kuri Jenoside, ndi guheranwa n’ibiteye ubwoba bitarangira. Nakoze inkuru eshatu muri Gicurasi na Kamena 1994, ebyiri mu ruhande rwa Guverinoma ubwo ubwicanyi bwari bugeze ku kigero cyo hejuru n’indi imwe mu runda rwa RPF. Muri kiriya gihe ngomba kuba naraganiriye n’amagana y’abantu, biganjemo abarokotse ubwicanyi. Abenshi muri iyi nyandiko bagaragara badafite amazina.
Muri bariya bose nahuye nabo, kubera iki ari wowe wagaragaye nk’uri kuvuga ibifite umujyo n’imbaraga? Byarashobokaga ko nawe umwirondoro wawe wari kuguma ari ibanga, iyo bitaza kuba ko nyuma yo guhura kwacu kwa mbere, nongeye guhurira nawe mu rugo rw’umuntu wari wameneshejwe hanze y’Umujyi wa Ruhango, iki gihe RPF niyo yari ifite ubutegetsi.
“Ubwicanyi no gufata ku ngufu byarakomeje nyuma y’uko ugiye,” Niko wambwiye. “Interahamwe zimaze kumva ko navuze ibyabaga zaje zincaka. Ni Imana gusa yandinze. Nacukuye umwobo muri nyakatsi umuvandimwe wanjye antwikiriza ibibabi. Nagumye muri uwo mwobo mu minsi itanu, nsenga ngo ntafatwa. Kiriya gihe RPF yaraje iratubohoza.”
Wavuze ko abavandimwe bawe babiri batemaguwe n’abicanyi. Wamaze ibyumweru bitandatu muri iriya nkambi. Nta numwe uzi umubare w’abahiciwe. Nyuma y’uko RPF ije, abari bameze nkawe bafite imbaraga zihagije bagiye mu mijyi yari yamaze kubohorwa.
Ubwo njye na bagenzi banjye b’abanyamakuru twasubiraga muri iriya nkambi, twasanze hari abarokotse bagihari, nta mbaraga kandi baraguhabanye ku buryo batashoboraga kuhava. Mu mirambo, nahabonye abana babiri bari bakiriho, umwe muri bo yurira umurambo wa nyina.
“Ese bake barokotse iri curaburindi bazigera bakira ibikomere?” Niko nibajije.
Icyo navuga ni uko ubwo nongeraga guhura na Raymond Mbaraga, yari afite ibishashi by’ubuzima mu maso ye. Kiriya gihe n’ubu iyo yavugaga, wabonaga inseko ku minwa ye. Ndetse yakomoje zimwe muri gahunda ze z’ahazaza.
Zari gahunda nziza. Uracyari umwarimu, ndibaza…. niba ugifite akanyamuneza ku maso yawe? Raymond, nifuza kumenya icyo wabaye cyo mu myaka yakurikiyeho. Duhura wari ukiri umusore muto.
Ndatekereza ko wubatse, ukagira umuryango. Wenda inkuru y’ibitangaza y’uko warokotse abicanyi yabaye inkuru y’umuryango. Cyangwa wenda wahungabanyijwe n’ibyo wanyuzemo ku buryo utifuza kuvuga kuri iriya minsi y’umwijima. Urwibutso rwanjye kuri Jenoside rwambujije gutuza bihagije- mu byumweru byakurikiyeho nagize inzozi mbi ndetse ngorwa no kugoheka. Ariko uburemere bw’urwibutso rwanjye ruremereye bingana iki ngereranyije n’urwawe n’urwa biriya bihumbi by’abagore n’abagabo musangiye igihugu barokotse? Ni iki nshobora kumenya cyangwa ngo numve ku kababaro n’ibibazo byawe?
Ndacyeka ko iyi myaka yakubereye myiza ndetse igatuma ugera kuri zimwe muri za gahunda wari warambwiye. Ntibishoboka ko waba waribagiwe ibyo wanyuzemo ariko wenda wize kubana n’ahahise no kwishakamo no gushakira abawe urumuri, ubuzima bushya muri icyo gihugu cyawe cyiza naje kumenya neza nyuma. Mu myaka yakurikiyeho narahagarutse ndetse buri gihe uko nazaga, nibukaga uguhura kwacu.
Yabanje kumwima urukundo, nyuma yumva yarumwisabira!Inkuru y’urukundo rwa Diane na Kwizera.
Bikunda kubaho kenshi ku bakobwa, aho usanga yarimye umusore urukundo ariko nyuma akazisanga yaramukunze kuburyo yumva yabimwibwirira, gusa kubera wa muco w’abanyarwanda utemerera abakobwa kubwira abahungu ko babakunda, akabura uko abigenza.
Ibi n’ibyo byabaye kuri Diane Uwiduhaye, wasabwe urukundo na Kwizera Emmanuel bari baziranye kuva kera bakiri abana, ariko akamutsembera kubera ko yabonaga bitashokoka, cyane ko ngo Kwizera yitondaga cyane, acecetse, asa nk’umuntu uzi icyo ashaka.
Mu Kiganiro aba bombi bagiranye na 1K Studio, bavuze inkuru y’urukundo rwabo, kuva kera ari bana bato basengana kugeza babanye bakanabyarana.
Diane avuga ko ubwo hari hashize umwaka yimye urukundo Kwizera, yagiye gukora ahantu yimenyerezaga umwuga, asanga niwe ugiye kujya amuyobora, bimutera ubwoba, biramurenga. Yibazaga ukuntu azitwara, uko azakorana n’umuntu yimye urukundo bikamuyobera.
Akomeza agira ati "Yabyitwayemo neza cyane, cyane ko yankundaga. Yakoze ibishoboka byose akagerageza kunyereka ibimenyetso by’uko ankunda, ariko ntavuge ikintu na kimwe. Yageze ku nshuro yo kumbwira ko ankunda ahubwo ndi hafi kuzabyivugira.”
Kwizera avuga ko ajya kumusaba urukundo, yagiye nta mutima afite, ubwoba ari bwose, ndetse ko Diane akimubona yaturitse akarira, biramurenga aribwira ati ‘noneho bindangiriyeho, agiye kongera anyange’.
Abajijwe icyatumye arira, Diane yavuze ko kubera urukundo yamukundaga byamunaniye kubyakira, kwiyumvisha ko umusore yihebeye ari we ari kumusaba urukundo.
Yabyemeye bwangu atazuyaje, cyane ko ngo kuri we byari akarusho kuko aribwo bwa mbere yari yemereye umuhungu bari kumwe amaso ku maso, atari bya bindi byo kuri telefone.
Kwizera avuga ko noneho amaze kubyemera, byamubereye umutwaro, nk’umuntu utari warigeze akundana na rimwe. Yibajije ukuntu agiye kujya abigenza, biramuyobera.
Ati “Yarambwiye ati ‘Ndabyemeye!’ bimbana umutwaro noneho utarabaho[…] byabaye nk’aho ngiye kwiga. Umunsi wa mbere abinyemerera haciyemo nk’iminsi nk’ine ntaramuhamagara. Numva nyine icya mbere ari uko mfite umuntu wanyemereye ko dukundana.”
Bakomeza bavuga ukuntu urukundo rwabo rwagiye ruzamo imbogamizi nyinshi, kubera ko Kwizera yari acecetse, atamenyereye gukundana mu gihe Diane we yisanzura amenyereye kwitabwaho.
Kubera ubwitonzi n’urukundo Kwizera yamukundaga, yagiye yiga uko bakundana, yemera gukosora amakosa yose yajyaga akora, babana neza mu myaka ibiri bamaze bakundana batarabana.
Bavuga ko ku munsi w’ubukwe bwabo, nijoro batateye akabariro nk’uko bimenyerewe, ahubwo ko bamaze ijoro ryose baganira, bamenyana, bavuga ku by’urugo rwabo rushya, ibintu bavuga ko byabafashije kwisanga, kwiyumvanamo neza nk’umugabo n’umugore, ndetse no kubana neza, aho ubu bafite abana babiri mu myaka hafi itatu bamaranye.
Airtel Rwanda yatangije irushanwa rizahemba abanditsi beza b’inkuru z’urukundo.
Sosiyete y’Itumanaho ya Airtel Rwanda kuri uyu wa 14 Gashyantare 2021 yatangije irushanwa ryiswe “NkundaUrwanda” rizahemba inkuru nziza zijyanye n’urukundo zizahiga izindi.
Abazaba aba mbere muri ‘NKundaUrwanda’ bazahabwa ibihembo birimo PocketWifi ndetse na 30GB zo gukoresha kuri internet.
Itangazo ryashyizwe hanze na Airtel rigaragara ko iri rushanwa riri mu rwego rwo gukomeza gufasha abantu, binyuze mu kugaragaza urukundo rukomeye bakunda u Rwanda.
Riti “Twashatse ko uku kwezi kuba umwihariko duha ikaze buri wese tunamushishikariza gutanga inkuru ye mu rurimi yahisemo, kugira ngo bagaragaze urukundo rwabo ku Rwanda. Inkuru zishobora kuba ku kintu icyo ari cyo cyose abakiliya bacu, abaturage ndetse n’abatuye u Rwanda bumva bishimira.”
Airtel Rwanda yatangaje ko buri munsi hazajya hahembwa abantu 50.
Airtel yongeyeho ko inkuru zatanzwe n’abakoresha imbuga nkoranyambaga za Twitter, Facebook na Instagram zishobora kuba zivuga ku rukundo rw’umuntu cyangwa zishimira abantu.
Zishobora kuba zishimira abaganga bari ruhembe rwo guhangana n’icyorezo cya COVID-19, abaforomo na Polisi, abakozi ba supermarket, abakora muri farumasi, abahinzi n’abantu bose bagize uruhare rwo kwirinda icyorezo cya COVID-19.
Izi nkuru zishobora kuba zivuga ku bantu bakunda imyitozo ngororamubiri, serivisi nka Irembo cyangwa umuyoboro mwiza w’umuhanda.
Ushaka kwitabira yandika inkuru agakurikizaho hashtag ya #NkundaUrwanda, akazishyira ku rubuga rwe bwite cyangwa kuri Twitter ya Airtel @airtelrw, Facebook @airtelrwanda cyangwa urubuga rwa airtelrw rwa Instagram.
Hashtag zizifashishwa harimo #NoLockDownOnLove #NkundaUrwanda na #UrukundoIsRed. Ku bindi bisobanuro wasura 
Chloé, izina ry’umukobwa w’umunyabwenge.
Chloé ni izina rihabwa umwana w’umukobwa, rikaba ryaragiye rikoreshwa kuva kera mu Bagiriki bashaka gukeza imana yo gusarura.
Chloé ni umukobwa ukunze kurangwa n’impano y’ubwenge buhambaye uhorana inyota yo kwiga no kumenya ibintu bishya. Afite kamere yo kwigenga ndetse yishimira kugira ibihe bituje byo gutekereza.
Uyu mukobwa arangwa n’ubushishozi akanga kugira amakimbirane ndetse agakunda kunga abantu. Chloé yigirira icyizere gike ariko imico ye ikurura abagabo cyane.
Biragoye kumwegera kuko aba atuje cyane ariko iyo mumenyeranye uhinduka ingenzi kuri we.
Hari bimwe mu byamamare byabayeho byagiye byitwa iri zina hari umukinyi wa filimi w’Umunyamerika Chloë Sevigny wakinnye muri filimi Dogville na Zodiac. Undi wamamaye cyane ni Chloë Moretz, watangiye gukina filimi ku myaka irindwi. Hari kandi umunyamideli w’Umufaransa, Chloé Mortaud wabaye Nyampinga wa Albigensian Midi-Pyrénées mu 2009 akaba yarabaye n’igisonga cya gatatu cya Nyampinga w’Isi.
Impano zigezweho Abanya-Kigali bari gutegurira abakunzi babo kuri St Valentin (Amafoto).
Imyiteguro yo kwizihiza Umunsi w’Abakunda witiriwe ‘Saint Valentin’, irarimbanyije hirya no hino ku Isi by’umwihariko abo mu Mujyi wa Kigali ntibatanzwe, bari gucicikana bategurira abo bihebeye impano zo kubashimisha no kubashimira ko bababereye inkoramutima.
Uyu munsi wizihizwa ku wa 14 Gashyantare buri mwaka, urangwa n’uko abakundana bibuka urukundo rwabo bagasangira.
Hambere aha COVID-19 itaraza, abakundana barasohokanaga ariko by’umwihariko bagahana impano zitandukanye ziganjemo indabo.
Hirya no hino benshi mu bafite abakunzi bahangayikishijwe no kubashakira impano zabashimisha zigatuma babona ko bazirikanwe kuri uyu munsi ndetse bikagaragara nk’ikimenyetso cy’urukundo bafitanye.
Mu Mujyi wa Kigali n’ahandi hari urujya n’uruza rw’abagana mu masoko bajya gushaka impano nziza zizanyura abakunzi babo kuri St Valentin.
Impano zitangwa hagendewe ku byo ugiye kuyakira akunda ariko zigaherekezwa n’indabo z’amaroza atukura kuko afatwa na benshi nk’agaragaza urukundo. Kuva mu bihe byakera izi mpano zagiye zitangwa.
N’ubwo mu bihe byo hambere impano zatangwaga akenshi zabaga ari indabo, kuri ubu ibintu byahinduye isura haje uburyo bwo kubihuriza hamwe mu kintu kimwe indabo n’izindi mpano bikaba birimbishirijwe hamwe.
Bamwe mu bafite amaduka acuruza impano babwiye IGIHE ko kuri ubu hasigaye hagezweho uburyo bwo guhuza impano zigategurirwa hamwe n’indabo.
Mutezimana Sandra ucuruza mu iduka rya Bloom Rw, ricuruza indabo, amasaha agezweho, impeta n’ibindi bikoresho bitandukanye bahuriza hamwe ugasanga bikoze akantu keza umuntu ashobora guha uwo bakundana bikamugwa ku mutima.
Yavuze ko ubu bisigaye byoroshye ku bakiliya gutanga impano nziza kandi bataruhijwe no kuzigeraho.
Ati “Ubundi twe tuba dufite ibintu bitandukanye, umukiliya atubwira ibyo yifuza gushyira mu mpano tukabimuvangira mu ikarito yabugenewe n’indabo, ukabona ari byiza akabisanga bimeze neza atiriwe ashakisha kimwe kimwe.”
Kuba izi mpano zifasha abakiliya kubona ibintu byiza kandi vuba byemejwe na Nyishimire Gisèle, ufite iduka rya Aveda Blossom ricuruza impano zitandukanye wavuze ko ubu buryo bujyanye n’iterambere kandi bworohereza abaguzi.
Ati “Izi mpano zakoreshwaga mu bihugu byateye imbere ariko no mu Rwanda zarahageze kuko natwe tugendana n’iterambere n’ibigezweho, kandi ubu buryo ni bwiza kuko bworohereza umuguzi kuko aza asanga ibintu biteguye hamwe kandi ari byiza.”
Ku ruhande rw’abaguzi na bo bavuga ko ubu buryo ari bwiza buborohereza kubona ibyo bashaka byose batiriwe bazenguruka ahantu henshi.
Mubera Angelique waguriye umukunzi we imwe muri izi mpano yavuze ko ubu buryo bumushimishije kuko yabonye ibyo yashakaga byinshi ahantu hamwe kandi ari byiza.
Ati “Naje kugura izi mpano hano kuko ibyo nari nkeneye byose nabibonye ntiriwe niruka mu maduka atandukanye kandi bizananyorohereza kuzitanga ziri hamwe kandi biba zinasa neza.”
Saint Valentin y’uyu mwaka igiye kwizihizwa mu bihe abantu basabwa kubahiriza ingamba zashyizweho mu kwirinda ikwirakwira rya COVID-19.
Muri iki gihe, Leta yafashe ingamba zitandukanye zo gukumira abantu benshi guhurira ahantu hafunze, kwiyakirira muri restaurant n’ahandi bikaba byatuma habaho kwanduzanya.
Guhana impano ni bwo buryo buzoroha muri iki gihe mu rwego rwo kubahiriza ingamba zo kwirinda COVID-19, cyane ko zishobora kugera ku muntu mu buryo bworoshye kuko zicururizwa no kuri internet.
Kagame Charles yahishuye uko Imana yamurokoye urupfu, anakomoza ku ruhisho afitiye abakunzi be
Umuhanzi w’umunyempano Kagame Charles ukora umuziki wo kuramya no guhimbaza Imana muri Australia yashimye Imana nyuma yo kurokoka impanuka ikomeye aherutse gukora.
Kagame Charles asengera mu Itorero rya Lifehouse Church mu Mujyi wa Coffsharbour muri Australia ndetse ni naho akorera ivugabutumwa rinyuze mu ndirimbo.
Uyu muhanzi mu minsi ishize, humvikanye inkuru zivuga ko yakoze impanuka bituma abakunzi b’umuziki we bibaza uko amerewe.
Mu kiganiro cyihariye yagiranye na IGIHE, Kagame Charles, yavuze uko yasimbutse urupfu mu mpanuka yakoe, anakomoza ku bikorwa ateganya mu minsi iri imbere bijyanye n’umuziki we.
Yagize ati “Impanuka nakoze ni iy’imodoka, nagize ikibazo cy’igufwa ry’akaboko k’iburyo, gusa ku bw’urukundo rw’Imana ndi amahoro ndetse ndi gukira.”
Yakomeje avuga ko ibikorwa byinshi yateganyaga gukora mu muziki byakomwe mu nkokora n’icyorezo cya COVID-19 cyugarije Isi. Muri byo harimo gutunganya indirimbo y’amashusho n’izindi zikiri muri studio ndetse n’indi yifuza gukorana n’abandi bahanzi banyuranye.
Indirimbo y’amashusho Kagame Charles azashyira hanze ku ikubitiro yitwa “Amakuru”, iri kuri album ya mbere ari gukora igizwe n’indirimbo 10, amajwi yayo akaba yarakozwe na Boris.
Yakomeje ati “Ku ruhande rwa muzika na ho nkomeje gukora cyane n’ubwo ibikorwa twari dufite byagiye bikomwa mu nkokora na Coronavirus bigatuma bitazira igihe bisanzwe bizira, muri ibyo bikorwa harimo nk’indirimbo y’amashusho yagombaga gusohoka vuba mbere y’uko ‘Guma mu rugo’ ya Kigali igaruka kuko hari ibice byakorerwaga mu Rwanda. Ikindi hari indirimbo ziri muri studio ndetse harimo n’iyo twifuza gukora mu gihe cyose COVID-19 yaba irangiye.”
Yashimiye abantu bose bamugaragarije ko bakunda ibihangano bye, anasobanura ko impamvu indirimbo ye nshya yatinze gusohoka bifitanye isano na Guma mu rugo, Umujyi wa Kigali warimo yatumye hari ibikorwa bimwe bitagenda neza.
Kagame Charles yasoje atanga ubutumwa ku bantu bose, abasaba kwirinda icyorezo cya Coronavirus.
Ati “Ubu dukomeje kwirinda Coronavirus ndetse dushishikariza abakunzi bacu kuyirinda. Turifuza ko bakomeza kudushyigikira ndetse bagashyigikira ibihangano byacu.”
Uyu muhanzi mu rugendo rwe rw’umuziki amaze gushyira hanze indirimbo enye zirimo “Ahindura ibihe”, “Tubagarure”, “Ntuzibagirwe” n’iyitwa “Naragukunze”.
Kagame Charles ni umwe mu babarizwa muri Moriah Entertainment Group ibarizwamo abandi bahanzi b’amazina akomeye mu muziki uhimbaza Imana barimo Gahongayire Aline, Patient Bizimana, Gaby Kamanzi, Richard Ngendahayo, Kanuma Damascène, Umurundi Fortran Bigirimana n’abandi.
Souleyman, izina ry’umuhungu ukunda gusoma.
Souleymane ni izina rihabwa umwana w’umuhungu rikaba rikomoka mu Cyarabu aho risobanura umuntu ufite umutima wera.
Souleymane aba ari umuntu utangaje cyane, ni wa muntu ushobora kumara amasaha menshi yiherereye ari gusoma ibintu bimufitiye akamaro ku buryo abo bari kumwe bashobora kuyoberwa aho yagiye ari gusoma.
Arangwa n’ubushishozi ndetse iyo muhuye bwa mbere ubona ari umuntu utavuga ariko sibyo kuko azi kuvuga no kuganiriza abantu cyane abakuze. Yisanga cyane mu bugeni ndetse akunda kwigisha ibintu bitandukanye abantu bari kumwe. Akunda siporo, umuziki ndetse no kwishimira ubuzima.
Hari bimwe mu byamamare byagiye byitwa iri zina birimo nk’umukinyi wa ruhago wo muri Senegal, Souleymane Diawara n’umukinyi w’iteramakofi Souleymane Cissokho ndetse hari n’umukinyi wa filimi wamenyekanye cyane Souleymane Cissé.
Yann Gwet yakomoje ku kiganiro yagiranye na Perezida Kagame cyamubereye imbarutso yo kuba Umunyarwanda.
Inama y’Abaminisitiri yateranye kuri uyu wa Kabiri tariki 2 Gashyantare 2021 iyobowe na Perezida Kagame, yahaye ubwenegihugu abantu batanu, nyuma yo kubisuzumana ubushishozi.
Yann Gwet, umwanditsi wo muri Cameroun akaba n’umwarimu muri Kaminuza y’u Rwanda mu ishami ry’itangazamakuru ndetse n’umufasha we, Sidonie Kouam Gwet ni bamwe mu bahawe ubwenegihugu bw’u Rwanda.
Gwet yagaragaje ibyishimo byo guhabwa ubwenegihugu bw’u Rwanda n’uburyo ikiganiro yagiranye na Perezida Kagame aricyo cyahinduye cyane uko yatekerezaga u Rwanda, akiyemeza kuba umwe mu baharanira iterambere ryarwo.
Mu nyandiko yanyujije muri Jeune Afrique, Gwet yavuze ko Jenoside yakorewe Abatutsi yabaye akiri muto. Mu rwego rwo kugerageza kumva neza ibyabaye, yasomye ibitabo bitandukanye birimo L’inavouable cya Patrick Saint-Exupéry. Gwet avuga ko aho gusobanukirwa yakomezaga kugwa mu rujijo, gusa muri byose akumva ko ibyabaye mu Rwanda ari ibyago bidasanzwe.
Icyamutunguye cyane cyanatumaga yibaza byinshi, ni uburyo igihugu cyari cyarasenyutse mu myaka 27 ishize, cyiyubatse mu kanya gato ubu kikaba ari intangarugero muri Afurika.
Mu 2016, uyu mugabo avuga ko yageze mu Rwanda. Bwari ubwa kabiri ahageze. Yari yitabiriye Inama Mpuzamahanga yiga ku Bukungu (World Economic Forum). Icyo gihe yagize amahirwe yo kuba umwe bitabiriye ikiganiro Perezida Paul Kagame yagiranye n’abanyamakuru baba ab’imbere mu gihugu na mpuzamahanga.
Gwet yavuze ko akimara guhabwa umwanya ngo abaze Perezida, yari afite ibibazo bitatu, ariko kimwe muri ibyo nicyo cyahinduye imyumvire ye kiba n’inkomoko y’umwanzuro aherutse gufata wo kwaka ubwenegihugu bw’u Rwanda.
Ibibazo bibiri bya mbere byabazaga Perezida Kagame kuvuga uko atekereza imiyoborere mu myumvire nyafurika. Ikibazo cya gatatu ari nacyo cyahinduriye Gwet ubuzima cyagiraga kiti “Bivuze iki kuba Umunyarwanda? Iki kibazo numvaga gifite akamaro gakomeye kuri njye kuko nabonaga ko nubwo ubukungu ari ingenzi cyane, ariko ubwabwo budahagije ngo igihugu kibeho igihe kinini.”
Gwet yavuze ko gushyira hamwe nk’igihugu bidahari, ubukungu nta gaciro bwaba bufite uko bwaba ari bwiza kose.
Ati “Gushyira hamwe niko kwari ku isonga mu byago u Rwanda rwanyuzemo ariko [gushyira hamwe] ni nako kwari mu mushinga wa FPR Inkotanyi ya Kagame. Natekereje ko ari indangagaciro ishinze imizi mu muco nyarwanda.”
Perezida Kagame yasobanuriye Gwet ko kuba Umunyarwanda no kuba umunyafurika mwiza ntaho bitandukaniye.
Ati “Yansobanuriye ko u Rwanda ari igice kimwe kigize Afurika bityo ibyaruyabeho bitatandukanywa cyane n’ibyagwiririye umugabane wose. Kuba Umunyarwanda ni inzira yo kuba umunyafurika. Indangagaciro nyarwanda zigomba kuba iziha ikaze Afurika n’isi.”
Perezida Kagame yamusobanuriye ko politiki nziza ibereye Afurika ikwiriye kuba irenga ibijyanye n’amoko byahawe intebe kuri uwo mugabane, ikareba iterambere rya bose.
Ati “Natekereje ko icyo gisubizo gitandukanye n’icyo nari niteze. Kuba twiyumvamo kuba abanyafurika ntabwo bigabanyiriza agaciro kuba turi Abanyarwanda. Ushobora kunyurwa n’injyana ifutse y’indirimbo za Cécile Kayirebwa [...] ukumva umeze nk’uri mu rugo aho waba uherereye hose muri Afurika. Ushobora kuva ikantarange ukisanga mu cyerecyezo cy’u Rwanda. Turi Abanyarwanda kubw’amaraso ariko birashoboka ko mbere na mbere turi bo kubw’umutima.”
Gwet yaje gusesengura ibyo yabwiwe na Perezida Kagame, asanga mu bibazo byose u Rwanda rwagiye runyuramo, hari abanyafurika bake barunambyeho nta kindi baruca, ahubwo kuko bumvaga ko ari inshingano zabo kwifatanya na bagenzi babo bari mu kaga.
Byagaragaye ubwo impunzi ibihumbi z’abanyarwanda zirukanwaga mu gihugu mu 1959, zikakiranwa yombi n’Abanyafurika bo mu bindi bihugu.
Yavuze kandi kuri Ibrahim Gambari ushinzwe ibikorwa by’inama y’abaminisitiri mu biro bya Perezida wa Nigeria Muhammadu Buhari, mu gihe cya Jenoside yakorewe Abatutsi wari ambasaderi w’igihugu cye muri Loni. Gambari yarwanyije bikomeye umwanzuro w’ibihugu bikomeye byari byanze gutabara u Rwanda.
Gwet yavuze ko “muri icyo gihe, Ibrahim Gambari yiyumvaga nk’umunya-Nigeria, Umunyafurika n’Umunyarwanda icyarimwe.”
Yongeye gutanga urugero rwa nyakwigendera Jerry Rawlings wayoboraga Ghana mu 1994, mu gisa nk’ubwiyahuzi wemeje umwanzuro wari wafashwe na Brig Gen Henry Kwami Anyidoho, wari umugaba w’ingabo za Ghana zari mu butumwa bwa Loni mu Rwanda. Anyidoho yafashe umwanzuro wo kurekera ingabo z’igihugu cye mu Rwanda binyuranyije n’icyemezo Loni yari yafashe cyo kugabanya ingabo ntizirenge 270.
Gwet avuga no ku bandi basirikare b’Abanyafurika bari bari mu butumwa bwo kugarura amahoro mu Rwanda, bitanze barimo n’umunya- Sénégal capitaine Mbaye Diagne wiciwe mu Rwanda agerageza gutabara abicwaga.
Ati “Izi ntwari zose zatabaye ikuzo rya Afurika mu gihe abayobozi bayo bo batari bashishikajwe na dosiye irebana n’u Rwanda mu 1994. Ibikorwa byabo by’ubutwari byabaye umurama washibutsemo u Rwanda rushya. Bagaragaje icyo kuba umunyarwanda bivuze mu buryo bumwe n’ubwa Paul Kagame, baharanira amahoro, ubumwe n’iterambere ry’abanyarwanda bose n’abanyafurika muri rusange.”
Gwet yavuze ko icyo kiganiro yagiranye na Perezida Kagame, cyatumye akunda u Rwanda anarwimukiramo, akemeza ko hari indi Afurika nziza ishoboka, Afurika yose iramutse ifite imyumvire nk’iya Perezida Kagame.
U Rwanda ni kimwe mu bihugu byaguye amarembo kandi bitanga ubwenegihugu ku babwifuza, mu gihe bujuje ibisabwa birimo no kureba inyungu iguhugu kimufiteho.
Louis, izina ry’umuhungu ukunda umuryango we.
Louis ni izina rihabwa umwana w’umuhungu rikomoka ku ijambo Hlodowig risobanura amahirwe n’intambara.
Louis ni umuntu urangwa no kugira icyizere kandi agahorana ibitekerezo byubaka. Ni wa muntu uhorana ubushishozi kandi akirinda guhubuka, arangwa n’urukundo cyane agirira umuryango we n’abantu bamuri iruhande abitaho kuko arangwa no kugira ubuntu.
Hari bimwe mu byamamare byagiye byitwa iri zina birimo nk’umusizi w’Umufaransa Louis Aragon n’Umunyamerika w’umuririmbyi Louis Armstrong.
Inkuru y’urukundo rutangaje rwa Jules na Alice bahuriye kuri internet.
 Ni gake cyane abantu badasanzwe baziranye bahurira ku mbuga nkoranyambaga bakahakundanira kugeza biyemeje gufata umwanzuro wo kubana nk’umugore n’umugabo.
Abantu benshi batekereza ko umuntu muhuriye ku mbuga nkoranyambaga mudashobora kugira urukundo ruhamye, bitewe nuko hari abahaza bashaka gukinisha abandi nyamara hari n’abishimira abandi kuri izi mbuga.
Uku niko byagendeye Jules wishimiye Alice akamwandikira ku rubuga rwa Instaragaram,ariko uyu mukobwa agatekereza ko ari bamwe batesha abantu umutwe ntiyahita amusubiza.
Uwawe ntaho wamucikira! Nyuma y’umwaka Jules amwandikiye, Alice yaje kumusubiza, inkuru y’urukundo rwabo itangirira aho, batangira guhamagara no kuganira byimbitse.
Mu kiganiro aba bombi bagiranye na 1K Studio, bavuze ko umunsi wa mbere bavuganye bahise bahuza ndetse buri wese yishimira gukomeza kuvugana na mugenzi we.
Uyu mukobwa Alice, usanzwe ari umunyamideli yavuze ko yamusubije akuruwe n’ifoto agira ngo ni umufotozi ushaka kumufotora, nyuma yo kuvugana aramwishimira cyane yifuza gukomezanya na we.
Ati “Yari yaranyandikiye sinahita musubiza mbonye ifoto nkeka ko afotora ashaka kumfotora ndamusubiza, dutangira kuvugana umunsi wa Mbere twavuganye amasaha atanu na nyuma numva nshaka ko twakomeza kuvugana.”
Yakomeje avuga ko bitewe n’uburyo bahuje mu minsi itatu yahise yumva amakunze cyane yifuza ko yamubera umukunzi ndetse afata iyambere mu kubimubwira.
Ati “Twaravuganaga cyane ha handi nabaga ndi kumwe n’abandi sinibuke ko turi kumwe. Hari umunsi twavuganye cyane mpita mfata umwanzuro wo kumubwira ko mukunda ndamwandikira ndabimubwira na we abyakira neza cyane.”
Ku ruhande rwa Jules avuga ko babyakiriye neza kuko na we yari yaramukunze bahita batangira inzira y’urukundo rwabo.
Ati “Yanyoherereje ijwi ry’iminota irindwi yose ambwira ko ankunda ryumva nk’inshuro eshatu, nanjye nari naramukunze duhita tujya mu rukundo ko twese twabyiyumvagamo.”
Urukundo rwabo rwakomeje kugenda nkuko babyifuza gusa bagiye bahura n’imbogamizi zitandukanye bitewe n’uko Jules aba mu mahanga bigatuma hatabaho kwizerana cyane.
Jules yavuze ko hari igihe yajyaga atekereza ko uyu mukobwa yaba afite abandi bahungu bavugana kuko atari amuri hafi, ariko bitewe n’icyizere yamweretse biza gushira.
Ati “Iyo utari hafi y’umuntu ngo mubonane bituma wumva ufite irungu ndetse ntimuhuze n’umwanya wo kuvugana cyane. Bituma wumva utizeye ko ari wowe wenyine. Numvaga ko hari abandi bavugana ariko uko twavuganaga byatumye mwizera cyane.”
Bitewe no kunga ubumwe ndetse no kwizerana byatumye urukundo rwabo rukomera, birangira bafashe umwanzuro wo kubana. Jules yamaze kwambika Alice impeta amusaba kumubera umugore ndetse baritegura gukora ubukwe.
Nina izina ry’umukobwa uhorana inyota yo kugera ku ntsinzi.
Nina ni izina rihabwa umwana w’umukobwa rikaba rifite ibisobanuro bitandukanye bitewe n’aho rituruka. Muri Espagne risobanura ikintu gito, naho mu giheburaho riva ku ijambo Hannah risobanura ubuntu.
Nina aba ari umukobwa urangwa no gutungurana, arangwa no gukunda kuyobora abandi kuko ahorana ibitekerezo byiza. Ni umuntu kandi ukunda ibintu bikozwe neza icyo yifuza ashirwa akigezeho.
Azi gusobanuro ibitekerezo bye kandi ahorana inyota yo kwiga no kugera ku bintu byiza, ibi bituma akomeza gutera imbere ndetse agateza imbere n’abamwegereye.
Hari bamwe mu byamamare byagiye bihabwa iri zina hari nk’umuririmnbyi Nina Simone, umukinyi w’amafilime Nina Dobrev wamenyekanye muri filimi The Vampire Diaries.
Byinshi ku ndabo z’amaroza, n’ayo waha umukunzi wawe kuri Saint Valentin.
Guhana indabo ni kimwe mu byerekana urukundo ruri hagati y’abantu, iyo umuntu aruguhaye aba akwereka ko agufitiye urukundo rukomeye kandi ko ashimishishijwe n’umubano wanyu.
Abantu bahana indabo mu buryo butandukanye bitewe n’umubano bafitanye cyangwa n’icyabaye hagati yabo, ariko akenshi abakunda guhana indabo ni abari mu rukundo, umusore n’inkumi cyangwa umugabo n’umugore.
Abakundana bahana indabo mu kugaragarizanya urukundo rukomeye ruri hagati yabo cyangwa bakazihana bitewe n’ibirori bitandukanye bizihiza ariko akenshi biganisha ku rukundo rwabo.
Nubwo guhana indabo bigaragara nk’ikimenyetso cy’urukundo kiri hagati y’abakundana ariko siko indabo zose zisobanura urukundo kuko usanga hari n’izisobanura agahinda cyangwa undi mubano utari urukundo.
Hari ubwo habaho ukwibeshya k’ugiye gutanga ururabo akumva gutanga amaroza ayo ariyo yose bisobanuye urukundo ariko ni ukwibeshya kuko buri maroza agira icyo asobanuye nubwo yose aba aganisha ku mubano mwiza.
Nk’amaroza y’umuhondo asobanura ubucuti buri hagati y’abantu, ubu bwoko ushobora kubuha umuntu w’inshuti yawe umwereka ko unyuzwe n’ubucuti mufitanye.
Naho amaroza afite ibara ry’iroza yo asobanura gushima, ubuntu n’umunezero. Aya uyaha umuntu ushaka kumushimira bitewe n’igikorwa runaka yagukoreye.
Byaba bitangaje ko ku munsi wahariwe abakundana ushobora guha uwo mwashakanye amaroza y’umuhondo kandi washakaga kumugaragariza urukundo ruri hagati yanyu.
Iki gihe ukoze ibi, ntiwaba umweretse rwa rukundo washakaga ko abona abaye ari umuntu usobanukiwe n’iby’indabo, ntabwo byamushimisha kuko yakwibaza uburyo urukundo rw’abashakanye uruhinduyemo ubucuti busanzwe, icyiza rero ni uko wamuha amaroza atukura asobanura urukundo.
Aya maroza atukura yamenyekanye ubwo yakoreshwaga n’Abaromani n’Abagiriki aho yagaragaza Aphrodite cyangwa Venus ikaba yari Imana y’urukundo. Yaje gukoreshwa nk’ikimenyetso cy’abakundana bitewe na William Shakespeare wayakoreshaga mu bihangano bye bituma yamamara nk’akoreshwa hagati y’abakunda.
Abahana aya maroza ni abakundana urukundo rwo kubana nk’umugore n’umugabo cyangwa abamaze kubana, kuko asobanura urukundo. Biba byiza cyane kuyatanga ku munsi w’abakundana uzwi nka St Valentin.
Kuba amaroza atukura agaragaza urukundo byemezwa n’umucuruzi w’indabo, Bateta Grace wabwiye IGIHE ko iyo ushaka guha umukunzi wawe ururabo umuha amaroza atukura.
Ati “ Ubundi iyo ushaka guha umukunzi wawe ururabo umuha amaroza atukura kuko niyo asobanura urukundo, ntabwo ari byiza guha umukunzi wawe irindi bara kereka ushaka ku mushimira ukamuha iroza naho iyo ari urukundo ushaka kumwereka umuha amaroza atukura.”
Hirya no hino ku Isi hari ubwoko bw’amaroza busaga 150 bugiye bufite ibisobanura bitandukanye, mbere yo kugira uwo uha izi ndabo biba byiza kubanza kumenya icyo rusobanuye.
Amafaranga, kutanyurwa kw’abagabo; bimwe mu byihishe inyuma y’umubano w’ingaragu n’abubatse ingo.
Hari abatekereza ko kuba umugabo n’umugore bakubaka umuryango bituma batuza bakareka kujarajara mu bandi, na cyane ko umuco udashyigikira ingeso zirimo gucana inyuma kw’abashakanye, ariko iyo witegereje muri ibi bihe, usanga ibintu byarahinduye isura.
Bashobora no kuba abicanyi: Ubuzima bushaririye bw’abana bakurira mu miryango irimo amakimbirane.
Magingo aya biragoye ko hashira iminsi ibiri cyangwa itatu hatumvikanye inkuru y’umugabo cyangwa umugore wishe uwo bashakanye biturutse ku makimbirane arangwa mu miryango.
Iyi miryango igira amakimbirane kugeza ayigejeje ku kwicana iba ifite abana kandi ubwo bwumvikane buke hagati y’ababyeyi, buba bari kureba, bikaba byabatera ibibazo by’ihungabana.
Abahanga mu buzima bwo mu mutwe, bavuga ko abana bavuka ku babyeyi bagiranye amakimbirane arimo no kwicana, bahura n’ibibazo byo mu mutwe bibatera kujya mu mihanda, kunywa ibiyobyabwenge n’indi mico iterwa n’agahinda gakabije baba bagize.
Umuhanga mu mitekereze akaba n’umuganga mu bitaro bya Gihundwe, Mucyo Aline, yatangaje ko abana bavuka mu miryango iba yarabayemo ubwicanyi bahura n’ingaruka z’igihe kirekire zishobora kubaviramo guhinduka abagizi ba nabi.
Ati “Umwana uturuka muri iyi miryango usanga akura afite ipfunwe ryo kwegera abandi, aba yumva ko nawe bamubona nk’umwicanyi bigatuma ashaka ubundi buhungiro akajya mu biyobyabwenge ntiyegere abantu.”
“Kubera kugenda yihunza abantu, hari aho bigera agatangira kugira ihungabana, akagira uburwayi bwo mu mutwe, akaba yatangira kugirira nabi abantu ndetse no guhinduka umwicanyi.”
Kuba abana bahura n’izi ngaruka bituruka ku kuba batarakurikiranywe n’umuryango, abaganga ndetse n’inzego za leta kugira ngo umwana wahuye n’ibi bibazo aganirizwe areke kugira ihungabana.
Ikigo cy’Igihugu gishinzwe Imikurire no kurengera umwana, kivuga ko mu nzego z’ibanze hari abantu baba bagenewe kuganiriza abana bahuye n’ibyo bibazo.
Umuyobozi w’Ikigo cy’Igihugu gishinzwe Imikurire no kurengera umwana, Dr. Anitha Asiimwe, yabwiye TV1 ko bakunda guhura n’ibibazo by’abana baba basizwe n’ababyeyi babo muri ubu buryo, ariko hari uburyo bafashwamo.
Ati “Buriya ku mudugudu habamo abo twita inshuti z’umuryango kuri buri mudugudu, haba hari babiri bahuguriwe ibijyanye no kurengera umwana iyo byabaye, ni bo bafata iya mbere mu kureba uko byifashe.”
“Aba bakorana n’inzobere mu buzima bwo mu mutwe baba bari mu bitaro bakaba bafasha umwana mu bijyanye n’imitekereze ndetse n’iyo adafite umuryango umwakira ahabwa ba malayika murinzi bakaba bamurera mu gihe tugishaka igisubizo kirambye.”
Kuba iyo habayeho kwicana hagati y’ababyeyi hakurikiraho gukurikirana uwakoze icyaha agafungwa ariko hakirengagizwa ingaruka zigera ku bana nabyo bituma abana bahura n’ihungabana. Ibi bitanga umukora ku miryango irengera abana wo kujya bakurikirana abana bo mu miryango irimo amakimbirane.
Baptiste izina ry’umuhungu urangwa n’umutuzo.
Baptiste ni izina rihabwa umwana w’umuhungu rikaba rikomoka ku ijambo ry’ikigereki baptizein, risobanura kwiyandikisha mu masakaramentu y’abakirisutu ubwo ni nko kubatizwa.
Baptiste arangwa n’amahoro n’umutuzo. Buri igihe aba afite ibyiringiro by’ibintu byiza,ni umuntu ukunda kumvikana bikamufasha kumvikanisha ibitekerezo bye. Akunda kuba ari wenyine ari gutekereza cyane bigatuma agenzura ibintu byose.
Ni umuntu abandi bagisha inama kandi agakunda gukemura amakimbirane, nta kintu afata nk’icyoroheje icyo yinjiyemo cyose agikorana imbaraga ze zose kuko yizera ko ibintu byose biva mu gukora cyane.
Hari bimwe mu byamamare byagiye byitwa iri zina nka Baptiste de Ville d’Avray umufaransa wamenyekanye mu gufotora, n’umunyamideli akaba n’umuririmbyi w’umufaransa Baptiste Giabiconi. Undi wamenyekanye cyane ni umukinyi wa ruhago Baptiste Martin.
Baptiste izina ry’umuhungu urangwa n’umutuzo
Baptiste ni izina rihabwa umwana w’umuhungu rikaba rikomoka ku ijambo ry’ikigereki baptizein, risobanura kwiyandikisha mu masakaramentu y’abakirisutu ubwo ni nko kubatizwa.
Baptiste arangwa n’amahoro n’umutuzo. Buri igihe aba afite ibyiringiro by’ibintu byiza,ni umuntu ukunda kumvikana bikamufasha kumvikanisha ibitekerezo bye. Akunda kuba ari wenyine ari gutekereza cyane bigatuma agenzura ibintu byose.
Ni umuntu abandi bagisha inama kandi agakunda gukemura amakimbirane, nta kintu afata nk’icyoroheje icyo yinjiyemo cyose agikorana imbaraga ze zose kuko yizera ko ibintu byose biva mu gukora cyane.
Hari bimwe mu byamamare byagiye byitwa iri zina nka Baptiste de Ville d’Avray umufaransa wamenyekanye mu gufotora, n’umunyamideli akaba n’umuririmbyi w’umufaransa Baptiste Giabiconi. Undi wamenyekanye cyane ni umukinyi wa ruhago Baptiste Martin.
Kuki abakobwa benshi bakunda kugira ikibuno kinini?
Kugira amabere mato, mu nda zeru, ikibuno kinini ni ibintu biba ku mitima y’abakobwa benshi, aho usanga bamwe banywa ibinini byongeresha ikibuno, abandi bakiteresha inshinge, yewe hari n’abishyura akayabo muri ‘gym’ kugira ngo bakunde batere uko babyifuza.
Ushobora kwibaza impamvu ibitera, kuko uretse no mu Rwanda, usanga no hanze yarwo nko muri Amerika hari ibyamamare bivugwa ko byiyongeresheje ikibuno nka Cardi-B, Nicki Minaj, Iggy Azalea, Kim Kardashian, Kylie Jenner, Khloé Kardashian n’abandi.
Abakobwa bamwe babakurikira ku mbuga nkoranyambaga, iyo babonye ukuntu bajegeza Isi, bafite ibihumbi by’abantu babakurikirana bumva bashatse kumera nkabo, bagakora ibishoboka byose ngo bagire ikibuno kinini, ari naho usanga hari abanyweye ibinini, abiteresha inshinge, abandi gym yarahindutse nk’akazi.
N’ejo bundi aha Kicukiro, twumvise aho abagore n’abakobwa bari barayobotse bashaka kongeresha ikibuno, bigaragaza ko urukundo rwacyo rutari urw’imahanga gusa, n’aha iwacu rwose agatima kararehareha.
Uretse abakobwa babikunda, abahungu nabo ngo babikunda kurushaho ari nayo impamvu benshi bifuza kugira ikibuno kinini, kugira ngo bagire umubiri ukurura abahungu.
Kenshi uzasanga amafoto y’abakobwa batari bake ku mbuga nkoranyambaga bifotoje basa nkabacyerekana, yaba afite ikibuno kinini cyangwa gito akora ku buryo kigaragara mu ifoto.
Mu bushakashatsi bwakorewe muri Kaminuza ya Texas muri Austin, ku bagabo 100 bari hagati y’imyaka 17 na 34, bwagaragaje ko abagabo bakunda abakobwa bafite umugongo muto wihese kuri dogere 45 kuva aho urangirira kugeza ku kibuno.
Niba utabyumva neza ariko ukaba uzi uko Kim Kardashian ateye, wamaze kubona neza ishusho y’uko biba bimeze.
Daily Mail ivuga ko impamvu abakobwa bakiri bato babaye imbata yo kugira ikibuno kinini. Uwitwa Beth Cobb w’imyaka 24 yavuze ko babiterwa no kubona ibyamamare ku mbuga nkoranyambaga.
Yagize ati “Urungano rwanjye 100% bashishikajwe n’imiterere y’ikibuno kuruta iy’amabere, kubera ko tubona ibyamamare byinshi bicyerekana kuri Instagram’.
Ikinyamakuru MTL Blog kivuga ko impamvu abakobwa bakunda kugira ikibuno kinini, ari ukubera ko bigaragara neza, bikurura abagabo, ndetse bifasha umukobwa mu gihe atwite kutagira imvune kuko ikibuno kimufasha kutaremerwa n’inda ndetse n’ibindi.
Icyo abahanga bavuga ku bakobwa bafite ikibuno kinini
Mu bushakashatsi bwakozwe na Sosiyete yitwa Elsevier yo mu Buholandi mu 2008, bwagaragaje ko abakobwa bafite ikibuno kinini bagira ubwenge bwinshi kuruta abafite gito.
Ibi bikaba biterwa n’uko ibinure biba ku kibuno bibamo ibyitwa ‘Omega-3’ bisanzwe biboneka mu birirwa birimo ifi, byagaragaye ko bifasha mu gukura k’ubwonko.
Abakobwa bafite ikibuno kinini, baba bafite amahirwe yo kutarwara indwara z’umutima n’umwijima nk’uko ubushakashatsi bwakozwe na cell metabolism bubivuga.
Ibi biterwa ahanini n’uko ibinure biguma ku kibuno gusa, ntibikomeze kuzenguruka mu mubiri. Ubu bushakashatsi kandi bukomeza buvuga ko ibinure byo ku kibuno atari bibi ku buzima bw’umuntu.
Ubundi bushakashatsi bwakozwe bwagaragaje ko ikibuno kibamo ibinure birimo ingano ya Cholesterol ihagije ku rugero rwiza, ituma imitsi y’amaraso izibuka, bikarinda indwara z’umutima.
Abahanga mu bya siyansi muri Kaminuza ya Harvard, bo bagaragaje ko ubwoko bw’ibinure biba ku kibuno bigabanya ingaruka zo kurwara diabète yo mu bwoko bwa 2, kubera ko ibyo binure biba munsi y’uruhu byongera imikorere myiza y’umusemburo wa insuline wifashishwa mu kugena isukari umubiri ukeneye.
Icyo wakora ngo ugire ikibuno kinini
Niba udafite ikibuno kinini ukaba wifuza kukigira, bisaba ko gushirika ubute ukabikorera.
Insaf Aouadi umutoza ukomeye wa siporo mu Bufaransa, afite umwihariko wo gutoza abakobwa bashaka kugira ikibuno kinini, avuga ko abakobwa bakora imyitozo yahimbwe n’umutoza witwa Gady, y’iminota 15 gatatu mu cyumweru.
Iyi myitozo irimo gukora ‘squats’ 20, zikorwa uhagarara ukongera ugasa nk’uwicara ariko ntugere hasi, ariko ukicara ushyize ikibuno inyuma. Ukabikora inshuro 20.
Bakongera bagakora ‘squats’ 10 basimbuka, aho guhagarara ukongera ukicara ahubwo urasimbuka ukicara kwa kundi twavuze haruguru, ukabikora inshuro 10.
Izindi ‘sport’ bakora ni izitwa ‘hip thrusts’. Ufata igikoresho kimeze nk’intebe irambuye ariko kigufi, ugashikamizaho amaboko, ugashyira ikibuno hasi ugahina amavi, ukajya uzamuka ukongera ukamanuka inshuro 20.
Insaf Aouadi avuga ko bakora iyo myitozo itatu bakaruhuka umunota umwe, bakabikora inshuro eshanu.
Hari abatoza benshi bagira uburyo bwabo bwo gukoresha izi sport zituma umuntu azana ikibuno, ndetse no mu rugo wabigerageza gusa zigomba guherekezwa no kurya ibiryo birimo poroteyine zifasha kongera umubiri.
Ushaka kumenya byinshi ku byerekeye indyo na sport wakora kugira ngo ugire ikibuno kinini, wasoma igitabo kitwa ’Grossir les fesses’ cya Natacha J.C cyangwa ukazasoma icyitwa ‘Fesses bombées’ cy’umufaransa witwa Valérie Orsoni kizasohoka tariki 11 Werurwe 2021 kuri Amazon.
Ibyo kwitaho mbere yo gusubira mu rukundo nyuma ya gatanya.
Gatanya ni ikintu gikomeye kuri buri muntu yaba ari wowe yaturutseho cyangwa ari mugenzi wawe,buri muntu ajya gushinga urugo yifuza kugira umuryango kandi wishimye iyo habayeho gutandukana ubabazwa n’uko ya ntego itagezweho.
Nyuma ya gatanya umuntu anyura mu bihe bikomeye ariko usanga biba bimuganisha aheza, ni ibisanzwe ku muntu kugira amarangamutima atandukanye bitewe n’icyamubayeho.
Kubwa Elisabeth Kubler Ross, inzobere mu bibanire y’abantu avuga ko hari ibyiciro umuntu anyuramo nyuma ya gatanya birimo kutumva ibyabaye, uburakari, kumvikana n’uwo mwatandukanye, kugira agahinda gakabije no kwiyakira.
Nubwo biba ari ibihe bitoroshye ariko ubuzima burakomeza ndetse ukaba wakongera no kujya mu rukundo ko gutandukana nti bisobanuye ko ubuzima bw’urukundo burangiye.
Gusa gutangira undi mubano bisaba kwitonda kugira ngo uwo utangiye utazahungabana bitewe n’ibisigisi by’uwa mbere. Dore ibintu bitanu ukwiye kwitaho mbere yo gutangira urukundo rushya.
Igihe ni ingenzi mu kumenya niba witeguye kujya mu rukundo rushya. Icyo bigufasha ni ukureba niba warihaye igihe gihagije cyo kwiyakira kuri gatanya wagize.
Biba byiza iyo uvuye mu rukundo kudahita utangira urundi rushya kuko ushobora gusanga utarakira ko rwa rundi rwarangiye bikaba byatuma n’urushya ugiyemo rwangirika kuko uvanga ibishya n’ibyashize.
Iyo wihaye igihe kirekire cyo kubanza kwiyakira, bituma ukora ibyo watekereje ugafata n’umwanya wo gutekereza ku mukunzi mushya naho iyo uhubutse ushobora gufata uwo ubonye cyangwa utamukunze ari ubuhungiro ushaka.
Nubwo ibijyanye n’urukundo rwawe ari ubuzima bwawe bwite ariko rushobora kugira aho ruhurira n’abakuri hafi, niba uwo mwatandukanye mwari mufitanye abana kujya mu rukundo rushya biragusaba kubanza kwitonda.
Iyo ababyeyi batandukanye ntibituma n’abana batandukana n’ababyeyi babo baba bagomba gukomeza kubabona nkuko bikwiye, kandi bisaba no gukomeza kubereka urukundo ko bo ntibaba bumva uburyo mwatandukanye.
Iyo ugiye mu rundi rukundo rushya abana bawe batarakira itandukana ryanyu bishobora kubagora kubereka undi mukunzi wawe utandukanye n’umubyeyi wabo, bikaba byabaviramo kumwanga bumva ariwe ntandaro ya gatanya y’ababyeyi babo.
Bisaba kwitonda abana bakabanza bakabyakira ndetse ukamenya n’uko bazabana n’umubyeyi wabo n’umukunzi wawe nta kibazo biteje.
Nubwo mujya guhana gatanya mwabyumvikanyeho ariko uwo mwahoze mubana iyo yumvise ko uri mu rukundo bishobora kumutera gufuha, bikaba byatuma akwima uburenganzira ku bana abereka ko ari wowe wisangiye abandi.
Bisaba kugira uko ubyitwaramo kuburyo umubano wawe mushya utazamutera ishyari, ndetse ukareba neza niba mudashobora kwiyunga no gusubirana mbere yo kujya ahandi biba byiza kugutekereza kuwo mwatandukanye.
Gatanya ituma amarangamutima yawe ahungabana bikaba byagutera kwiyanga no kwitakariza icyizere. Hari abagira agahinda gakabije bitewe no kwigaya ko batabashije kurinda umuryango wabo gutandukana.
Mbere yo gushaka umuntu mwakundana banza wikunde wowe ubwawe wongere wigirire icyizere, ndetse umenye n’uruhare wagize muri gatanya kugira ngo utazongera gukora ayo makosa nanone.
Numara kongera kwikunda uzabona uko ukunda mugenzi wawe, kuko bitabaye ibyo bizatuma utigirira icyizere bikaba byatuma wumva udakunzwe n’umubano mushya watangiye ukagupfira ubusa.
Kwakira ko utakiri kumwe nuwo mwatandukanye
Iyo wakunze umuntu cyane biragora kumva ko mutakiri kumwe hari n’abahora bategereje ko yazabagarukira, umenya ko wamaze kubyakira iyo wumva wabana n’undi kandi umwizeye kandi ko uwo mwatandukanye utamukeneye nk’umukunzi wawe.
Biba byiza kubanza kwikuramo uwa mbere iyo utangiye urukundo rushya ukimutekereza bituma utangira kugereranya abantu babiri, ibi bituma uwo muri kumwe atanezerwa ndetse nawe ukabona utanyuzwe.
Musanze: Ntibanika afite imyaka 106 n’abamukomokaho 102 kandi aracyakomeye; ibanga ryo kuramba.
Ntibanika Agnes, ni umwe mu Banyarwanda bake bariye ingoma ya Yuhi V Musinga kuri ubu bakaba bari no gusogongera ku byiza bya Leta y’Ubumwe. Afite imyaka irenga 100 kuko yavutse mu 1915 nk’uko bigaragara mu byangombwa by’irangamimerere.
Uyu mukecuru utuye mu Karere ka Musanze, Umurenge wa Rwaza mu Kagari ka Kabushinge avuga ko atibuka neza igihe yavukiye gusa ibyangombwa bye bigaragaza ko yavutse mu 1915, ubwo Intambara ya mbere y ’Isi yari irimbanyije, bivuze ko afite imyaka 106.
Yabaye mu Rwanda rutagira imodoka, rutagira umujyi, rutagira inkweto ndetse rutarangwamo n’urukarango, none ubu imihanda y’umukara yo mu Karere ka Musanze arayogoga nk’abandi. Yariye Ingoma araziyongeza.
Kuramba ni umugisha ndetse abandi babibona nk’amahirwe cyane cyane iyo bigeze mu bihugu bikiri mu nzira y’amajyambere aho na 40 kuyirenza aba ari Imana bitewe n’ubuzima bugoranye abaturage babyo banyuramo umunsi ku munsi.
Ku Isi yose byumvikana nk’igitangaza ko umuntu arengeje imyaka 100 y’amavuko kuko uhiga abandi ari Umuyapanikazi, Kane Takana w’imyaka 118.
Mu kiganiro kirambuye uyu mukecuru yagiranye na IGIHE yahishuye byinshi mu buzima bwe yemeza ko ari byo byamufashije kuramba.
IGIHE: Ese waba wibuka igihe wavukiye?
Ntibanika: Nakwibuka se gute? Ntabwo nibuka igihe navukiye; cyakora ba mama bambwiraga ko navutse inzara yarateye ariko icyo nibuka ni uko navukanye n’undi twari impanga ngo njye nasigaye mu nda mvuka bukeye undi yaraye hanze.
IGIHE: Wibuka se aho wavukiye?
Ntibanika: Navukiye Kirama ( Ubu Ni mu Murenge wa Gacaca muri Musanze) hakurya y’uruzi rwa Mukungwa.
Ntibanika: Oya hasigaye umukobwa umwe abandi baratashye.
IGIHE: Tubwire muri make uko ubayeho kuri uyu musozi?
Ntibanika: None se mbayeho ku bwanjye? Mbayeho ku bw’ Imana; Nyagasani niwe umbeshejeho n’abangaba ( Yavugaga abagore b’abuzukuru be bari aho).
IGIHE: Nonese, ni utekereza ari iki cyatumye ugira imyaka 100?
Ntibanika: Umva nariye neza kandi n’aha nashakiye umugabo nashatse yandishije neza!
IGIHE: Ni iki wakundaga kurya?
Ntibanika: Sinakunze kurya ibidasanzwe kuko twaryaga byinshi twiyejereje, gusa naryaga n’akanyama, umuceri yewe nariye neza ntacyo nigeze nicuza kuko byose twabaga tubifite.
IGIHE: Naho mu byo kunywa wakundaga iki?
Ntibanika: Nakundaga kunywa akagwa kuko twari dufite urutoki rwera cyane, tugakama kandi kera ntibasengerezaga (Kugurisha inzoga), abagabo bacu bari abantu bashyize hamwe bagatumirana, bakanywa, tugateka ibishyimbo, amateke, ibihaza, ibijumba n’ibindi kandi n’ubu ni uko sinigeze mbura ibyo kurya rwose.
IGIHE: Ni gute kera mwarimbaga ?
Ntibanika: Ni impu twambaraga zivuye ku ntama bakazinyuka zanoga tukazambara n’imishumi, tugashyiraho ingimba n’imihagatiro mu mutwe. Twiyambariraga impu rwose.
IGIHE: Ni iyihe nama wagira urubyiruko rw’ubu ugendeye ku mahirwe ubona ahari?
Ntibanika: Urubyiruko rw’ubu rufite amahirwe menshi tutigeze tugira ariko bararangaye!
Twe kera ntitwigaga ariko bo bariga bakagera n’aho baba Abaminisitiri, Abadepite bakaba n’abategetsi bakomeye, gusa icyo nababwira gikomeye urubyiruko ry’ubu ni rwirinde ubusambanyi.
None ubu abakobwa bariraye, bari kubyara uko bishakiye, abahungu bari kubatera inda bakiri bato bikabicira ubuzima, bitware nk’uko twitwaraga.
IGIHE: Ni iki wumva wicuza utakoze mu buzima bwawe wumva wicuza?
Ntibanika: Ntacyo! Ntacyo nicuza rwose!
Kuba kwitwara neza Ntibanika avuga byatuma umuntu aramba binemezwa n’impuguke mu by’ubuzima Dr. Nduwumukiza Olivier uvuga ko igihe umuntu amara ku Isi kigenwa n’uko yitwaye.
Yagize ati " Ni ukuvuga ngo ibijyanye n’imisazire y’umuntu cyangwa umubiri biterwa n’uburyo umuntu aba yaritwaye mu buzima busanzwe; ibi bijyana n’imirire, iminywere n’uko yitwaye mu guhangana n’ibibazo biterwa n’umunaniro. Ibyo rero ntabwo ari buri wese ubasha kumenya uburyo yabyitwaramo"
"Ku bijyanye n’imirire, turabyiga ariko usanga akenshi na kenshi ababyize aribo babirengaho"
Yakomeje ati “Tuvuze ku guhangayika (Stress), nabyo byongera ibibazo mu mubiri, iyo ukora akazi cyane cyane ak’ijoro nturuhuke nabyo byaba intandaro."
"Ibi nabyo bisaba kumenya ngo ni gute nakwitwara mu gihe cyo guhangayika ariho hakenewe ibiribwa bifite intungamubiri”
Yakomeje avuga ko kuba uyu mucekuru yararambye bijyanye n’uburyo kera babagaho barya ibiribwa by’umwimerere kandi byabonekaga mu buryo bworoshye harimo kuba byareraga mu mashyamba yabaga abakikije.
Ntibanika ni umupfakazi kuva mu 1987 ubu afite abamukomokaho bagera ku 102 harimo abuzukuru n’abuzukuruza.
Valentin izina ry’umuhungu ugira urukundo.
Valentin ni izina rihabwa umwana w’umuhungu rikaba rikomoka ku ijambo ry’ikiratini Valens bisobanura imbaraga.
Ba Valentin ni abantu bafite impano y’urukundo kandi bakita ku bantu batizigamye, akaba ari abantu b’abanyembaraga kuko bakunda guhatana ndetse iyo bamaze kumenya umuhamagaro wabo bashyiramo imbaraga zabo zose mu kuwukirikira.
Iri zina akenshi rifatwa nk’iry’urukundo bitewe na mutagatifu Valentin wapfuye kubera urukundo. Hari ibindi byamamare byagiye byitwa iri zina nka Valentin Sardou, umukinnyi w’amafilimi ndetse akaba n’umunyarwenya ukomeye.
Hari n’umunyamakuru wa Québec, Valentin Jautard, n’Umufaransa w’umunyabugeni Valentin Shavtcheko washinze umutwe wa Sens-Art 
Ernest izina ry’umuhungu w’impirimbanyi
Ernest ni izina rihabwa umwana w’umuhungu urangwa no kwirwanaho ndetse no kugira umurava. Iri zina rikomoka ku ijambo ry’Ikidage eornost bisobanura gushakisha.
Ernest iyo ukimubona uba ubona ari umuntu wikunda nyamara siko biba bimeze ko ni umuntu witangira abandi kandi abantu akunda ashobora kubakorera buri kimwe gishoboka.
Usanga mu nshuti ze aganza ariko akarangwa no kumvikana n’abandi. Akunda gukora ibijyanye n’ubugeni kandi usanga ari wa muntu udacika intege ko n’inzitizi ahura nazo zimutera imbaraga zo gukomeza gukora cyane.
Hari bamwe mu bantu babayeho b’ibyamamare bagiye bitwa ba Ernest nk’umuhungu w’umwami w’u Bwongereza George III, icyo gikomangoma cyikaba cyaritwaga Ernest-Augustus.
Ibindi byamamare byiswe iri zina ni umuhanzi Ernest Pignon, ndetse n’umuhanga mu butabire Ernest Solvay. Undi wamenyekanye cyane ni Ernest Hemingway Umunyamrika wamenyekanye mu kwandika ibitabo.
Clémence izina ry’umukobwa w’umwizerwa
Clémence ni izina rihabwa umwana w’umukobwa, rikomoka ku magambo y’Ikigereki “Clementia” na “Clemens”, bisobanura imbabazi cyangwa ikintu kiryoshye.
Clémence ni umuntu urangwa ni imico ishimwa na buri wese. Ni umukobwa urangwa no kuvugisha ukuri akaba umwizerwa kandi yanga guhemuka. Ni umuntu uhorana ibyishimo kandi usanga abantu bishimira kumuguma iruhande.
Arangwa no guhanga udushya ndetse no gutera imbere, ni umunyembaraga kandi yanga gukandamizwa ni wa muntu udatinya kuvuga ikimubangamiye, kandi icyo yiyemeje gukora aruhuka akigezeho.
Bimwe mu byamamare byamenyekanye kuri iri zina harimo Clémence de Habsbourg, umukobwa w’umwami Rudolf wayoboye u Budage. Undi wamenyekanye cyane ni umufaransakazi w’impirimbanyi y’uburenganzira bw’abagore Clémence Augustine Royer.
Vanessa izina ry’umukobwa urangwa n’urukundo.
Vanessa ni izina rihabwa umwana w’umukobwa rikaba rikomoka ku jambo ry’ikigereki “apporte”, bisobanura intsinzi.
Vanessa arangwa no kuba ari umuntu ufite inzozi kandi yizera ko ejo ari heza cyane. Uyu mu kobwa arangwa n’impuhwe nyinshi bikaba bigarazwa n’uko adakunda kubona abantu bari mu byago cyangwa babaye.
Izi mpuhwe zigaragarira mu bikorwa bye aho aba aharanira ibyishimo bya buri muntu, akora uko ashoboye ngo abantu bari hafi ye bahorane umunezero. Uyu mukobwa kandi azi kujya inama cyane kandi mu bikorwa bye arangwa n’urukundo bikaba bituma abantu benshi bifuza kubana na we.
Bimwe mu byamamare byabayeho byagiye byitwa iri zina harimo nk’umurimbyi akaba n’umukinyi w’amafilimi Vanessa Paradis. Undi wamenyekanye cyane ni Umufaransakazi w’umukinnyi wa filimi Vanessa Demouy.
Tracy Agasaro wa KC2 yahishuye impamvu abantu babyibushye batisanzura kuri bose.
Umunyamakuru wa KC2, Tracy Agasaro ni umwe mu bagezweho cyane cyane mu rubyiruko ndetse hari ibirori byinshi asigaye abera umuyobozi wabyo.
Agasaro Tracy Michella ubusanzwe avuka mu bana babiri b’abakobwa akaba ari imfura. Mu buzima busanzwe ni umunyamakuru wa KC2 ishami rya Televiziyo y’u Rwanda ryashyiriweho urubyiruko.
Yivuga nk’umuntu ukunda gusabana n’abandi ndetse no kuririmba, agakunda akazi ke k’itangazamakuru akishimira ibyo abandi bagezeho mu buryo bwose bushoboka.
Mu kiganiro na 1K Studio yavuze ko ikintu yibuka akiri umwana ari uko yakundaga gukererwa mu ishuri, ariko mu mashuri makuru biza gukosoka kubera ko yari umuyobozi wa bagenzi be, agomba kuba icyitegererezo.
Mu nzozi yari afite yumvaga azaba umunyamategeko ariko aza gushiduka atari byo agiyemo, ati “Numvaga nzaba umunyamategeko ugenza ibyaha bikomeye. Gusa mbishimira Imana kuba yarampitiyemo icyo ngomba kuba cyo mbere y’icyo njye nakuze nifuza.”
Umurebye, ni umukobwa ubyibushye ukunda guseka iteka ryose, nubwo aterura ngo avuge ibiro afite, umuntu umurebye n’amaso abona ko ari mu bantu bafite ibiro byinshi. Gusa, avuga ko yamaze kwimenya, kwikunda no kwiyakira.
Ati “Iyo tuganiriye ku kintu cyo kwimenya no kwikunda. Nkunda gutuma abantu biyumva ko ari beza. Hari abantu benshi baba ari banini cyane, baba bateye ukundi. Ariko mbereka ko bari mu ishusho y’Imana. Byari bigoye guhura n’abantu bakavuga ngo kubera kubera? cyari igihe gikomeye kuri njye.’’
Avuga ko impamvu hari abantu babyibushye biheza ahantu henshi, ari uko ahantu hose hateraniye abantu batandukanye aho gukora icyabateranyije batangira kwiha abantu baba bavuga ko ari banini.
Ati “Njya nkunda kubwira abantu bavuga ku bandi, mbere yo kuvuga abandi nawe jya wibuka ko uri umuntu. Hari inshuti yanjye yagize ihungabana biturutse ku kintu nk’iki. Ibuka ko mbere yo kuvuga ku bandi nawe utari miseke igoroye. Hari nk’umuntu waza ubwira ibintu bibi kandi yari yarafashe imyaka 10 ngo yikunde wowe ukaza ukabisenya byose. Niba twicaye tugiye kurya ntutangire kwiha umuntu. Impamvu abantu banini bakunze kwiheza ahantu henshi iyo abantu bicaye bahari nibo bahindura ibiganiro.”
Ku wa 17 Nyakanga 2020, René Patrick yasabye Agasaro, ko yamubera umugore. Uyu nawe atazuyaje yahise amubwira ’Yego’.
Muri iki kiganiro, urasobanukirwa byinshi ku buzima bw’uyu mukobwa, uko yinjiye mu itangazamakuru, ndetse anasobanura byimbitse ibizazane abantu bafite ibiro byinshi bahura nabyo.
Kigali: Yahamagariwe akazi ko mu rugo atungurwa no kubwirwa kwinjira mu ko mu buriri.
Umukobwa w’imyaka 19 y’amavuko utuye mu Kamenge mu Murenge wa Kimisagara, Akarere ka Nyarugenge yatengushywe n’uwamuhamagaye ashaka kumuha akazi ko mu rugo atungurwa no kwakirizwa ako mu buriri ariko arakanga.
Iyo uganiriye na Umutesi Marie Claire [izina yahawe] ubusanzwe uvuka mu Karere ka Gisagara, akubwira uburyo yaje gushaka akazi ko mu rugo mu Mujyi wa Kigali hanyuma agashishikarizwa gukora ak’uburaya.
Yabwiye IGIHE ko amaze ibyumweru bitatu gusa muri Kigali, aho yaje aje kureba mugenzi we wari wamubwiye ko yamuboneye akazi ko mu rugo. Uyu mukobwa yemeza ko ari bwo bwa mbere yari akandagiye mu mihanda yo mu mujyi.
Mu rugendo rwe ngo yari afite amatsiko yo kureba uwo Murwa Mukuru w’u Rwanda wirahirwa n’abawuzi. Aya mashyushyu ngo yaje gushira ndetse atangira kuzinukwa Kigali nyuma yo kumenya akazi uwari umuzanye yiteguraga kumwinjizamo.
Ati “Njye naje ari mugenzi wanjye umpamagaye kuri telefoni ambwira ko yamboneye akazi naho njye simenye ko ari akazi k’uburaya yashakaga ko nkora. Nyuma nibwo naje kumenya ko ari indaya.”
Umutesi akomeza avuga ko nyuma y’iminsi ibiri ageze muri Kigali yasabye mugenzi we kumujyana aho azakora akamubwira ko hari akandi kazi gahari kandi karimo amafaranga menshi.
Ati “Mbere ntabwo nari nzi ko ari indaya gusa numvaga mu cyaro babivuga nyuma yo kuza rero nibwo nabonye bwa mbere ararana n’abagabo imbonankubone kuko yabinjizaga ndeba.”
Ahamya ko yatunguwe n’ukuntu uwo mukobwa yazanye umugabo aho yabaga yinjira mu cyumba arangije amusaba kumusangamo.
Ati “Icyo gihe agace kose karabimenye kuko twahise twiteza abantu kuko yarambwiye ngo ngende turyamane aranyishyura ibihumbi 20 Frw ndanga, noneho umugabo aza kunyifatira mu ruganiriro ndasakuza ahita andeka kuko yumvaga abantu benshi hanze bahuruye."
Kuva icyo gihe ngo yicujije icyamuzanye i Kigali ndetse yemeza ko kuri ubu atindiwe n’uko gahunda yo guhagarika ingendo zihuza uturere irangira akisubirira ku ivuko i Gisagara.
Si rimwe cyangwa kabiri humvikanye inkuru nyinshi zivuga abakobwa bizezwa imirimo haba mu Rwanda no mu mahanga ya kure ariko bahagera bagasunikirwa kuryamana n’abagabo kugira ngo babone amaramuko. Inzego zitandukanye zitanga inama ko bakwiye gushishoza mbere yo gufata icyemezo cyo gukurikira umuntu wabijeje akazi.
Nyuma yo gusezera kuri RBA, Ijwi rya Tidjala Kabendera rigiye kumvikana kuri Radiyo nshya.
Nyuma y’aho mu Ukuboza umwaka ushize Tidjara Kabendera, uzwi nk’umwe mu banyamakuru b’abagore bari bamaze kubaka izina mu buryo bukomeye kuri Radio na Televiziyo by’u Rwanda agasezera nyuma y’imyaka 18 akorera Ikigo cy’Igihugu cy’Itangazamakuru; ubu agiye kongera kumvikana mu matwi y’abakunzi be.
Amakuru IGIHE ifite yemeza ko hashize icyumweru asinye amasezerano yo gukorera Vision FM Radio ivugira ku 104.1 FM. Yasinyiye iyi radiyo rimwe na Rutaganda Joel wakoze ku maradiyo atandukanye arimo City Radio.
Ntabwo biramenyekana neza ibijyanye n’ibiganiro bazajya bakora gusa amakuru avuga ko byerekeye imyidagaduro kuko bose aribyo basanzwe bazwiho.
Tariki 23 Ukuboza 2020, Ikigo cy’Igihugu cy’Itangazamakuru RBA cyasezeye kuri uyu mugore ashimirwa umusanzu yatanze mu kazi ke.
Mu butumwa bwanyujije ku mbuga nkoranyambaga, RBA yagize iti ”Mu myaka 18 yakoranye ubwitange n’ubushishozi. Tumwifurije ishya n’ihirwe.”
Tidjala Kabendera nawe icyo yashimiye ubuyobozi bwa RBA yakoragaho, by’umwihariko ashimira nyakwigendera Victoria Nganyira wamwakiriye mu kazi.
Yashimiye abandi bakoranye barimo Marcel Rutagarama, Jean Lambert Gatare, Fidel Kajugiro Sebarinda, Christine Uwizeye n’abandi benshi.
Imvugo ya Miss Jolly y’uko hajya habaho ibirori byo gusezera ku busore yasembuye ibitekerezo bya benshi.
Mu muco w’ubu mu Rwanda bimaze kumenyerwa ko benshi mu bakobwa bagiye kurushinga ari nk’ihame ko bakorerwa ibirori byo gusezera ku bukumi benshi bazi nka Bridal Shower.
Ni ibirori bikunze gukorwa n’abo mu mijyi naho mu cyaro bikorwa na bake cyane, kuko bataracengerwa n’imico nk’iyi.
Uretse gukorerwa ibi birori ku bakobwa, bivugwa ko abagore bamaze igihe bubatse babagira inama y’uko zubakwa bakanasezera kuri bagenzi babo baba basize mu bukumi, abasore bo ntabwo ibirori nk’iki bijya bibaho.
Mutesi Jolly wabaye Nyampinga w’u Rwanda mu 2016, yanditse kuri Twitter yibaza impamvu ibirori nk’ibi bitajya bikorerwa abasore kandi nabo baba bakeneye impanuro ziturutse ku bagabo bamaze igihe bubatse.
Ati “Inshuti yanjye yantumiye mu birori bizaba ubwo ingamba zo kwirinda COVID-19 zizaba bya mbere yo kurushinga ubwo ba nyirasenge n’ababyeyi baza bakamugira inama z’uko yazaba umugore mwiza. Ariko, ikibazo cyanjye ni iki twajya tugira ibirori nk’ibi by’abagabo benshi bagira inama abahungu uko zubakwa n’uko bagomba kuzuza inshingano nk’abagabo mu gihe barushinze.”
Abantu benshi batanze ibitekerezo bamwe bagaragaza ko n’ubundi ibirori nk’ibi ntacyo bimaze, abandi bavuga ko bifite akamaro ku muntu ugiye kurushinga.
Nka Habimana Jean Pierre yagize ati “Ntabwo ndamenya neza niba kuba ingo ziri gusenyuka ariko hari uruhande rutize neza. Ariko utigiye mu muryango; ku ishuri, kwa Padiri, Pasiteri na Shehe ndetse n’umurenge, ikibazo cyashakirwa ahandi hatari muri bridal shower hari indi mpamvu itazwi.”
Shakespeare Fidele ati “Ubundi uburere buruta ubuvuke, ntabwo umunsi umwe wahindura muntu ndakurahiye!”
Jean Marie Sibo ati “Ahubwo se ubona bridal shower yarafashije iki umuryango nyarwanda? Sinzi ibivugirwamo ariko gake nabajije, numvise hibandwa ku ngingo yo mu buriri. Nemera ko ari ingingo ikomeye ariko uburindagire ntibuzatuma ingo ziramba. Banza wite kuri icyo uzaba ugobotse u Rwanda.”
Vicento we yavuze ko atari ngombwa kuko n’abakuru batigeze babijyamo bubatse zigakomera, ati “Ariko mwagiye mureka, ba mama na ba data ntibasazanye neza? Izo bridal shower n’ibindi bitampaye agaciro byaturutse he? Ahubwo se aho byaziye ko mbona aribwo gatanya ziyongereye? Urugo n’ishuri umuntu yiga arugezemo kandi arinda asaza atararisoza ibaze kugirwa inama n’uwananiwe urwe!”
Imenagitero ati “Igitekerezo cyiza, gusa ibyo biganiro birasanzwe pe. Uzikoze mu kabari wumve, abahungu baba bari kwigishwa kuzaba abagabo buzuza inshingano z’urugo rwose. Ahubwo mwe nimufate neza ibyo mwigishwa.”
Mihigo Butera Alex we yavuze ko impamvu abakobwa bakorerwa ibirori nk’ibi ari uko bakabya cyane.
Rutayisire we yemeza ko bibaye nta kibazo cyaba kirimo, kuko byaba biri mu nyungu zo kubaka umuryango mwiza.
Ati “Ku muhungu bibaye ntacyo byakwangiza. Icyakosorwa hombi tukinjira mu buringanire n’ubwuzuzanye, ni ukwibukako uwarezwe neza, inama nziza aba atarazikuye mu kuvangura igitsinagabo n’igitsinagore. Bridal shower hagombye kubaho inama z’impande zombi za ba nyirasenge na ba se wabo n’abandi.”
Audace Hirwa we yavuze ko n’ubundi Bridal shower ntacyo iba imaze kuko umuntu atakwigishwa uko yitwara mu rugo mu masaha abiri.
Mu muco wo hambere umukobwa iyo yajyaga gushyingirwa habagaho umuhuro bakararira umukobwa, amajoro icyumweru kimwe cyangwa bibiri ugamije kumutinyura no guhimba indirimbo zizabyinwa ku munsi wo gushyingirwa. Abakoraga uyu muhuro babaga ari abo mu rungano rwe.
Naho, ku musore ho nta birori nk’ibi byabagaho. Ku mpande zombi habagaho guhabwa impanuro zo kurushinga ariko ku mukobwa ntabwo n’ubundi zanyuraga mu muhuro.
Uretse ibigega abaturage baturiye Sebeya bamaze guhabwa, hanatanzwe inka 285 muri 475 ziteganijwe muri uyu mushinga wo kubungabunga icyogogo cy’uyu mugezi.
Sebeya yasenyeraga abayituriye ubu yatangiye kuzamura imibereho yabo.
Ubuyobozi bwatangaje ko kuba uyu mugezi wa Sebeya wari ikibazo abaturage batangiye kubonamo igisubizo kuko umushinga wo kubungabunga uyu mugezi umaze kuzamura imibereho y’abayituriye.
Nyirabarirushya Annonciata wo mu murenge wa Nyundo avuga ko nubwo umugezi wa Sebeya wamusenyeraga ubu ari mu bisubizo kuko bamukoreye amaterasi none bamuhaye n’inka.
Ati “Sebeya yaruzuraga ikantwarira ubutaka n’imyaka aho nabaga nahinze, ubu ni ibyishimo kuko ubu umurima wanjye bawukozemo amaterasi ntaho ubutaka bwajya none bampaye n’inka izajya impa ifumbire yo gushyira mu murima nta bihombo tuzongera kugira’’.
Semagambo Fabien wo mumurenge wa Kanama, yavuze ko nubwo asanzwe akora mu kubungabunga Sebeya ahembwa ashimishijwe cyane no guhabwa inka.
Ati “Nahawe akazi mu kubungabunga umugezi wa Sebeya, bampembaga neza kuburyo nanjye mbona imibereho yarahindutse mu rugo none bampaye n’inka ndishimye cyane nanjye ngiye kuyifata neza’’.
Umuyobozi ushinzwe imishinga mu muryango nyarwanda uharanira iterambere ry’icyaro, RWARRI, Hitimana yavuze ko bafite intego yo gukangurira abantu kubungabunga umutungo w’amazi, kongerera ubushobozi abagenerwabikorwa no kuzamura imibereho myiza n’ubukungu by’abaturage baturiye Sebeya.
Umuyobozi w’akarere ka Rubavu wungirije ushinzwe imari n’iterambere ry’ubukungu, Nzabonimpa Déogratias yabwiye abaturiye Sebeya ko amaterasi bubatse mu kuyibungabunga yatangiye gutanga umusaruro.
Ati “Amaterasi mwaciye mu mezi make mu rwego rwo kubungabunga uyu mugezi, ndakeka mwatangiye gusarura mukaba murimo gukirigita ifaranga. Izi nka nazo muhawe si iza nyuma ziracyaza, no mu minsi iri imbere n’izindi zizaza zizasange izi mwarazifashe neza zarabyaye. Ndashimira inzego mukorana hano mu mushinga wo kubungabunga icyogogo cy’umugezi wa Sebeya kuko bigaragara ko ubuzima n’imibereho yanyu byarahindutse.”
“Tugirane umuhigo ko mu myaka izi nka eshatu zizaba zikubye gatatu kandi birashoboka musabwa gukomeza urugendo rwo kuzifata neza’’.
Uyu mushinga wafashije ingo 782 kubaka uturima tw’igikoni, abaturage barenga 11,000 babonye akazi, hakozwe amatsinda 194 yo kuzigama ubu bakaba bamaze kugeza kuri miliyoni zirenga 38 Frw. Abaturage 18.000 babashije kwizigamira muri EJO HEZA amafaranga agera kuri miliyoni 120.
Umushinga wo kubungabunga Imisozi n’imicungire ikomatanyije y’umutungo kamere w’amazi muri Sebeya n’ibindi byogogo ni uwa Leta y’u Rwanda ushyirwa mu bikorwa n’Ikigo gishinzwe Umutungo Kamere w’amazi mu Rwanda ku bufatanye n’Ikigo Mpuzamahanga kibungabunganga Ibidukikije, IUCN, Umuryango w’Abaholandi ushinzwe Iterambere, SNV, Umuryango Nyarwanda uharanira Iterambere ry’Icyaro, RWARRI hamwe n’Umuryango w’Abahinzi n’Aborozi bo mu Rwanda IMBARAGA ku nkunga ya Ambasade y’Abaholandi mu Rwanda. Ukorera mu Turere twa Rubavu, Nyabihu, Rutsiro na Ngororero two mu Ntara y’Iburengerazuba.
Abagore bahawe umukoro wo kurinda u Rwanda ingaruka zo kwangiza ibidukikije zirimo ubutayu.
Ibi iki kigo cyabitangaje ko kuwa 7 Werurwe 2021 mu biganiro n’abantu batandukanye ku rubuga rwa Twitter mu rwego rwo kwizihiza umunsi mpuzamahanga w’Umugore.
Ni ikiganiro cyitabiriwe n’abagore batandukanye barimo ndetse n’abahoze bakora mu nzego z’ubuyobozi bafite mu nshingano kubungabunga ibidukikije ndetse n’abandi bafite aho bahuriye n’ibidukikije.
Umuyobozi Mukuru wa REMA, Kabera Juliet yavuze ko umugore ari umutima w’urugo bityo ko agomba kwigisha umuryango akamaro k’ibidukikije.
Ati” Umugore afitanye isano rikomeye n’ibidukikije kuko ni we uza ku isonga mu gucunga umutungo kamere urimo amazi n’amashyamba.Yifashisha uyu mutungo kamere mu mirimo ye. Umugore agomba kwigisha umuryango akamaro k’ibidukikije.”
Yavuze ko abagore bagomba kugaragaza neza ingaruka zo kwangiza ibidukikije haba ku gihugu no ku muryango. Akenshi ingaruka zo kwangiza ibidukikije zigera ku bagore cyane kurusha abagabo. Nk’iyo amashyamba yangijwe ibicanwa bikabura, abagore nibo bahababarira cyane bajya gushaka ibicanwa.
Kabera asubiza ikibazo cy’uwari umubajije uburyo ki urubyiruko rukwiye gukangurirwa kubungabunga ibidukikije, yavuze ko urubyiruko ari abayobozi ba none ndetse n’ejo hazaza bityo ko bakwiye kwigishwa no kugira ubunarararibonye mu kubungabunga ibidukikije.
Ati “Urubyiruko ni abayobozi ba none ndetse n’ejo hazaza kandi dukeneye kubaha ubumenyi ndetse no kubasangiza n’ubunararibonye mu kubungabunga ibidukikije.”
Umuyobozi Mukuru w’Ikigega cyo kubungabunga ibidukikije (FONERWA), Mugabo Teddy yakanguriye imiryango iyobowe n’ abagore kugira uruhare mu gutanga umusanzu wabo mu gucunga no kubungabunga umutungo kamere hagamijwe kurinda ihindagurika ry’ikirere.
Ati “Ndakangurira imiryango iyobowe n’abagore gutanga umusanzu wabo mu gucunga no kubungabunga umutungo kamere habyazwa amahirwe ari muri gahunda zo zo guhangana no guhindagurika kw’ikirere.”
Mu rwego rwo gukomeza gushyigikira umugore Ikigega cy’Igihugu cyo kubungabunga ibidukikije FONERWA,cyatangaje ko abagore 14.500 bahawe akazi mu mirimo 9000 yahanzwe mu mushinga wa Green Gicumbi ugamije kubungabunga ibidukikije muri ako karere.
U Rwanda rwafashe ingamba zitandukanye zigamije kubungabunga ibidukikije mu ngeri zose harimo gutera amashyamba menshi no gusazura ahari, kubungabunga imigezi n’ibishinga, kugabanya imyuka yoherezwa mu kirere n’ibindi.
REMA yatangiye gutanga imbabura zirondereza ibicanwa zikanagabanya imyuka ihumanya ikirere.
Izo mbabura zirondereza ibicanwa zikanagabanya imyuka ihumanye yoherezwa mu kirere ziri gutangwa mu rwego rwo gushyira mu bikorwa intego z’umushinga Green Amayaga wo gusubiranya igice cy’Amayaga kikongera gutoha.
Kugeza ubu imbabura 4,000 zahawe abagenerwabikorwa b’umushinga mu Murenge wa Mugina mu Karere ka Kamonyi, mu rwego rwo kubafasha kurengera ubuzima bwabo, kugabanya itemwa ry’amashyamba no kurengera ikirere hagabanywa ingano y’imyuka ihumanye icyoherezwamo.
Mu karere ka Kamonyi hazatangwa imbabura ibihumbi 11 harimo 4,000 zatanzwe mu Murenge wa Mugina, izindi 4,000 zizatangwa mu Murenge wa Nyamiyaga, 1,500 zizatangwa mu Murenge wa Nyarubaka ndetse na 1,500 zizatangwa mu Murenge wa Rugarika.
Mu tundi turere nka Gisagara, Nyanza na Ruhango gutanga izo mbabura bizatangira mu mwaka utaha w’ingengo y’imari wa 2021/2022.
Mu turere twose uko ari tune umushinga ukoreramo hazatangwa Imbabura 60,000 mu gihe cy’imyaka itandatu umushinga uzamara.
Biteganyijwe ko izo mbabura mu gihe cy’imyaka itandatu zizagira uruhare mu kugabanya toni hafi miliyoni eshanu z’imyuka ihumanye yoherezwa mu kirere, ikigo REMA kikagaragaza ko mu myaka 20, izo mbabura zizaba zigabanyije toni zisaga miliyoni 15 z’imyuka ihumanye yoherezwa mu kirere.
Imbabura zihabwa abagenerwabikorwa b’umushinga Green Amayaga zikora neza kuko igipimo cyazo (thermal efficiency) kiri hejuru ya 30, ibi bigatuma zirondereza ibicanwa ku gipimo kiri hejuru ya 50% ugereranyije n’ibicanwa bikoreshwa mu mashyiga gakondo.
Umuhuzabikorwa w’uwo mushinga, Nkurunziza Philbert, avuga ko ibyo bizafasha kugera ku ntego z’umushinga zo gusubiranya igice cy’amayaga kikongera kugira amashyamba menshi, kuko izo mbabura zizatuma ibiti bidatemwa ku bwinshi hagamijwe gushaka ibicanwa nk’uko byari bisanzwe.
Ati “Izi mbabura kandi zizafasha mu guteza imbere ubukungu n’imibereho myiza y’abaturage, kuko bitewe n’uburyo irondereza ibicanwa, abazihawe bazabyaza umusaruro igihe kinini bamaraga bashaka ibicanwa, gikoreshwe mu yindi mirimo ibabyarira inyungu.”
Umushinga Green Amayaga wo gusubiranya igice cy’Amayaga ni uzakora ibikorwa bitandukanye birimo kurwanya isuri hacukurwa imiringoti, gutera no kuvugurura amashyamba, gutera ibiti bivangwa n’imyaka no gutera ibiti by’imbuto hagamijwe kugabanya indwara ziterwa n’imirire mibi.
Abagenerwabikorwa b’uwo mushinga bashima ibikorwa watangiye gukorera mu gice cy’Amayaga, bakavuga ko bizabateza imbere abatuye muri icyo gice muri rusange n’abagore by’umwihariko.
Nyiramana Jeannette utuye mu murenge wa Mugina agira ati “Abagore dukunze kubazwa ibyerekeranye n’imirimo myinshi yo mu rugo harimo n’ibyo guteka. Izi mbabura zizatuma tubona umwanya wo gukora ibiduteza imbere kuko batubwiye ko zikoresha udukwi duke cyane, ndetse ukaba wayicanisha n’ibindi bintu byoroheje birimo n’ibitiritiri by’ibigori”.
Umushinga Green Amayaga ushyirwa mu bikorwa n’ikigo cy’Igihugu cyo kubungabunga ibidukikije (REMA) ku bufatanye n’uturere twa Kamonyi, Nyanza, Ruhango na Gisagara, ugaterwa inkunga n’ikigega mpuzamahanga gitera inkunga imishinga yo kubungabunga ibidukikije (GEF) binyuze mu ishami ry’umuryango w’abibumbye rishinzwe iterambere (UNDP).
Danny Mutabazi na Mahoro Berry batangiye umushinga w’ubukwe bwabo berekanwa mu rusengero rwa ADEPR Kumukenke kuri iki Cyumweru tariki 21 Werurwe.
Aba bombi bamaze imyaka ibiri bakundana. Mahoro aririmba muri Korali yitwa Himbaza yo muri ADEPR Kacyiru.
Danny Mutabazi yabwiye IGIHE ko icyatumye ahitamo uyu mukunzi we ari uko yamunyuze.
Ati “Impamvu ari we nahisemo ni uko ari we wanyuze umutima wanjye, nanyuzwe n’urukundo rwe, cyane kubera indangagaciro zimuranga no guca bugufi.”
Yavuze ko kumenyana na Berry byari mu muteguro w’Imana. Ati “ Ni Imana yabinshoboje mu buryo bw’amarangamutima mbona birakwiye kandi umutima wanjye uranyuzwe cyane. Cyari igihe cy’Imana, twarahuye turahuza.”
Mu cyumweru gishize nibwo Danny Mutabazi yambitse impeta umukunzi we ariko ntabwo yateye ivi nk’uko benshi muri iki gihe babikora.
Danny Mutabazi asanzwe ari umuramyi ubivanga n’ivugabutumwa mu Itorero rya Pantekote mu Rwanda [ADEPR], Paruwasi ya Gasave. Yatangiye umuziki nk’umuhanzi wigenga mu 2015, akaba amaze gushyira hanze indirimbo nyinshi.
Indirimbo yitwa ‘Calvary’ ni yo yazamuye izina rye mu ruhando rw’abakunda umuziki uhimbaza Imana. Ibindi bihangano bye bizwi birimo “Ntiyasinziriye”, “Ntiwanyihakanye”, “Binkoze ku Mutima”, “Ufite uwo mwana”, “Amarira y’Ibyishimo”, “Saa Cyenda” n’izindi.
Danny Mutabazi yavukiye mu Murenge wa Gishali mu Karere ka Rwamagana ahitwa Nyarugari. Uyu musore w’imyaka 27 yatangiye kuririmba muri korali z’abana mu 2004.
Umuhanzi Danny Mutabazi yasohoye indirimbo ’Ikamba’ ikangurira abantu kuba maso.
Iyi ndirimbo ikubiyemo ubutumwa bubwira amahanga yose ko hari Isi nshya abizeye Uwiteka bazabamo ariko bakwiye kwitegura.
Danny Mutabazi hari aho aririmba agira ati “Azampanagura amarira naririye mu icumbi maze anyambike ikamba ry’ubugingo. Nimwenyegeze igicaniro kuko tugiye gutaha muri gakondo mugume mu ihema ry’Ibonaniro kuko ariho tubonera imbaraga zizatwambutsa.’’
Uyu muhanzi yabwiye IGIHE ko mu ndirimbo ye nshya yashatse gusangiza abagenzi iby’urugendo rubari imbere no kubibutsa icyo bagomba gukora ngo barusoze amahoro.
Yagize ati “Ubutumwa burimo ni ukubwira abantu ubwiza tuzabamo nyuma y’urugendo rwo mu Isi mbakangurira kuba maso no kwitegura neza kugira ngo Yesu azasange biteguye.’’
Yavuze ko afite ishimwe rikomeye ku bantu bamuba hafi mu gushyigikira umuhamagaro we wo kuririmba.
Yakomeje ati “Icyo nabwira abakunda ubutumwa bw’ibihangano Imana inyuzamo ni uko mbahishiye byinshi kandi byiza.’’
Indirimbo ‘Ikamba’ yatunganyijwe na Bruce & Boris mu buryo bw’amajwi mu gihe amashusho yayo yakozwe na Sabey Gilbert.
Umuramyi ubivanga n’ivugabutumwa mu Itorero rya Pantekote mu Rwanda [ADEPR], Paruwasi ya Gasave, Danny Mutabazi, yatangiye umuziki nk’umuhanzi wigenga mu 2015, amaze gushyira hanze indirimbo nyinshi kuva atangiye umuziki.
Indirimbo yitwa ‘Calvary’ ni yo yazamuye izina rye mu ruhando rw’abakunda umuziki uhimbaza Imana. Ibindi bihangano bye bizwi birimo “Ntiyasinziriye”, “Ntiwanyihakanye”, “Binkoze ku Mutima”, “Ufite uwo mwana”, “Amarira y’Ibyishimo”, “Saa Cyenda” n’izindi.
Danny Mutabazi yavukiye mu Murenge wa Gishali mu Karere ka Rwamagana ahitwa Nyarugari. Uyu musore w’imyaka 27 yatangiye kuririmba muri korali z’abana mu 2004.
Reba hano indirimbo nshya ya Danny Mutabazi yise.
Musenyeri Sinayobye wa Diyosezi ya Cyangugu agiye kwimikwa
Tariki ya 6 Gashyantare 2021 nibwo Musenyeri Sinayobye yagizwe Umushumba wa Diyosezi ya Cyangungu mu itangazo rya Papa Francis rimuha izo nshingano nyuma y’igihe ari Padiri akaba n’Umuyobozi wa Seminari Nkuru y’i Nyumba.
Inama y’Abesipikopi Gatolika mu Rwanda igaruka ku gihembwe cya mbere cy’umwaka wa 2021, yateranye tariki 9 kugera ku ya 12 Werurwe, niyo yemeje ko mu byaganiriweho harimo n’ibyo gutegura umuhango w’itangwa ry’Ubwepisikopi.
Itangazo ryayo rigira riti “ Umunsi wa nyuma w’Inama wabaye uwo kwitegura imihango y’itangwa ry’ubwepisikopi izabera i Cyangugu ku wa 25 Werurwe 2021 saa tatu n’igice.”
Diyosezi ya Cyangugu yari imaze imyaka ibiri iragijwe Musenyeri Hakizimana Célestin wayiyoboraga abifatanya no kuba umushumba wa Diyosezi ya Gikongoro kuko uwari musenyeri wayo Musenyeri Bimenyimana Jean Damascène yitabye Imana mu 2018.
Musenyeri Sinayobye yavukiye mu Karere ka Gisagara tariki ya 20 Mata 1966. Yahawe Ubusaseridoti tariki ya 12 Kanama 2000, yari asanzwe ari Umuyobozi wa Seminari y’i Nyumba.
Ni umuhanga wize isomo rizwi nka “Logotherapie” isobanurwa nk’uburyo bwo kuzanzamura imbaraga karemano umuntu aba afite ziba zarazikamishijwe n’ibyago yagiye ahura na byo. Bikowa mu buryo bwa gihanga bw’ibiganiro ku buryo umuntu agarukane imbaraga mu buzima.
Jeff King yinjiranye amaraso mashya mu muziki wo kuramya Imana.
Uyu muhanzi utuye muri Texas yabwiye IGIHE ko ari gukora cyane kugira ngo abantu b’Imana bazahemburwe n’ubutumwa abitse ku mutima kimwe n’ubwo yamaze kubaha.
Yasabye Abanyarwanda bose kumushyigikira mu buryo bwose kugira ngo abashe kugera kure afashe isi kumva ubutumwa bwiza.
Ati “Imana niyo imfasha muri byose, Imana niyo inyobora, Imana niyo muyobozi wanjye kandi ndashaka ko isi yose yumva ko Imana ariyo byose muri ubu buzima dufite hano ku isi. Byansabye imbaraga nyinshi cyane kugira ngo mbashe kugera aho ndi ubu ariko nzi neza ko hari ahandi nkeneye kugera kandi nzabifashwamo n’abakunzi b’indirimbo zo kuramya no guhimbaza Imana.”
Yasabye abanyarwanda batandukanye bakunda umuziki cyane cyane uwo kuramya Imana gukomeza kumuha hafi no kumugira inama. Uyu muhanzi amaze gukora indirimbo zitandukanye zirimo ‘Tembea na Level Yako’ ndetse aheruka gushyira hanze iyo yise ‘Icyubahiro’.
Korali Elayono y’i Remera yasohoye indirimbo nshya ivuga ku mirimo y’Imana.
Indirimbo nshya ya Korali Elayono yitwa ‘Imirimo’. Yashyizwe hanze nyuma y’ukwezi kumwe hatangajwe umushinga wo gusohora izigize album ya kabiri.
Mu magambo ayigize, abaririmbyi ba Korali Elayono bumvikana bahamagarira abantu bose ‘kureba imirimo y’Imana.’
Umuyobozi w’Abaririmbyi muri Korali Elayono, Mutoni Josiane, yabwiye IGIHE ko iyi ndirimbo itanga ubutumwa bushimangira gukomera kw’Imana kubera imirimo ikora itangaje.
Yagize ati “Igitekerezo cy’indirimbo gishingiye ku gukomera kw’Imana. Kuko uwubaha Imana imukorera imirimo itangaje, hari ibitashobokaga ariko kubera ko urinzwe n’Imana ikagira uko ibigenza neza. Yubakiye ku nkuru y’ibyo Imana igukorera na we ukabona bitangaje, utabikekaga.’’
Yakomeje avuga ko muri Korali Elayono hari ibyo babonaga bigoranye ariko Imana igaca inzira.
Ati “Ibihe byose iyo turebye Imirimo Imana idukorera, tubona ihambaye kuko ku bwacu ntacyo twakwishoboza. Uhereye kera warebaga ahazaza ha korali ukabona ntaho ariko Imana yahinduye amateka kubera kuyihanga amaso.’’
Korali Elayono yasohoye indirimbo ya kabiri y’amashusho mu zigera ku icumi ziri kuri album ya kabiri iteganya guha abakunzi n’incuti z’ibihangano byabo.
Uwera Sarah wo muri Ambassadors Of Christ yashyize hanze amashusho y’indirimbo ye ya mbere.
Iyi ndirimbo ya Uwera Sarah yayise ‘Mwana wanjye’. Mu kiganiro yagiranye na IGIHE ubwo yatangiraga urugendo rwo kuririmba ku giti cye, yavuze ko kuba yakora indirimbo wenyine yabitekereje biturutse ku buryo yaririmbiye umugabo we mu bukwe bwabo benshi bakanyurwa bakamusaba ko yatanga ubutumwa ku giti cye.
Yavuze ko agiye kuririmba ubutumwa bufasha benshi kugandukira Imana ari ko anatanga ubutumwa bwiza bugamije kubaka umuryango Nyarwanda.
Yagize ati “Ntabwo bituma mpinduka, ngo mbe uwo ntari we [...] ngo bitume ngira uburyo mpindukamo. Nzaguma ndi Sarah muzi muri Ambassadors, umwe uzi hano hanze uko umbona. Niko ndi bugume.”
Ku bijyanye no kuba gukora umuziki nk’umuhanzi wigenga byazabangamira uko asanzwe aririmba muri Ambassadors of Christ, yavuze ko hatazabaho kugongana kandi ko muri korali batababuza gukoresha impano zabo ngo batange ubutumwa mu buryo bubanyuze.
Indirimbo ye ya mbere yayise “Mwana wanjye”. Ni indirimbo yakoreye umwana we w’imfura nyuma y’imyaka ibiri arushinze na Kayumba Aimé.
Ubutumwa buri muri iyi ndirimbo bugusha ku gukangurira ababyeyi bose gufata neza no kwita ku bana kuko ari abatware kandi aribo bahanzwe amaso mu mpinduka zikenewe ku Isi no kuyubaka neza.
Yavuze ko gukorera amashusho iyi ndirimbo ari ibintu byamugoye kubera ibihe bya Guma mu rugo igihugu cyari kirimo.
Ati “Gukorera amashusho indirimbo ntabwo byoroshye bisaba ubushishozi n’ubwitonzi kugira ngo ube watanga ikintu kizima. Njye numvaga bitazafata igihe ariko nasanze uko mbyibwira atari ko biri kuko bisaba ibintu byinshi birimo amafaranga n’ibindi.”
Aya marushanwa azakorwa mu byumweru bibiri azasozwa ku wa 25 Mutarama 2021, abayitabiriye basabwa kugeza ibihangano ku Rwego Rushinzwe Intwari z’Igihugu, Imidali n’Impeta by’Ishimwe bifashishije uburyo butandukanye.
Muri ubwo buryo harimo kohereza igihangano kuri email ya CHENO, info@cheno.gov.rw, gushyira igihangano kuri Facebook, Twitter, Instagram cyangwa Youtube yawe, wanditse #Intwari2021Indirimbo (bifatanye) bitewe n’amarushanwa witabiriye, ukabisangiza ukoresheje (tag) imbuga za CHENO (Facebook na Twitter), IGIHE (Facebook, Twitter, Instagram na Youtube), Umuseke na Ukwezi.
Ibi bihangano bishobora kandi kunyuzwa mu buryo bw’amashusho kuri WhatsApp zirimo nimero 0788301634 ya Rwaka Nicolas uyobora Ishami ry’Ubushakashatsi, 0784366908 ya Gatsinzi Serge ushinzwe Inyandiko no gutoza Indangagaciro z’ubutwari na 0788674467 ya Habinshuti Robert ushinzwe Ikoranabuhanga muri CHENO.
Imivugo n’indirimbo bizagezwa kuri CHENO mbere ya tariki ya 25 Mutarama, bizatoranywamo bitanu bya mbere ku wa 26 Mutarama, ababikoze bakaba basabwa kugaragaza imbere y’itsinda (presentation) ndetse muri aba batanu ni ho hazatoranywamo batatu ba mbere, muri buri cyiciro ari nabo bazahembwa kandi ibihangano byabo bigatunganywa mu buryo bw’amajwi n’amashusho.
Imivugo itatu ya mbere izahembwa hagati y’ibihumbi 500 Frw n’ibihumbi 300 Frw mu gihe indirimbo eshatu za mbere zizahembwa hagati y’ibihumbi 650 Frw n’ibihumbi 950 Frw (ni ukuvuga habariwemo ibihumbi 150 Frw byo kuzitunganya muri studio).
Imivugo n’indirimbo byose bizakusanywa bizatoranywamo bitanu bya mbere n’abakozi ba CHENO ku bufatanye n’abakozi ba Minisiteri y’Urubyiruko n’Umuco.
Imivugo itanu n’indirimbo eshanu bizaba byatoranyijwe bizavugirwa imbere y’abagize itsinda ry’ubukangurambaga ry’Inteko ya CHENO ku matariki azagenwa, rihitemo imivugo n’indirimbo eshatu bya mbere ari nabyo bizahabwa ibihembo.
Umuvugo mwiza n’indirimbo nziza byitezweho gusingiza Intwari z’u Rwanda mu byiciro byazo (Imanzi, Imena n’Ingenzi), gukomoza ku bikorwa byaranze Intwari z’u Rwanda n’icyo buri Munyarwanda cyane cyane urubyiruko akwiye kwigira ku Ntwari, kwerekana indangagaciro z’umuco w’ubutwari, kwigisha, gususurutsa n’injyana inogeye amatwi, Ikinyarwanda kinoze n’ubuhanga mu buvanganzo.
Biseruka Joshua yatoranyijwe guhagararira u Rwanda mu imurikabikorwa ry’ubugeni ku Isi.
Muri iri murikabikorwa, buri gihugu gihagarariwe n’umunyabugeni umwe ndetse n’igihangano kimwe.
Iri murikabikorwa ribaye ku nshuro yaryo ya mbere ryatangajwe mu Ukuboza 2020 abanyabugeni bo mu bihugu byose batanga ibihangano byagombaga gutoranywamo kimwe gihiga ibindi muri buri gihugu hagendewe ku nsanganyamatsiko yo gusakaza ubutumwa bw’amahoro n’ibyishimo ku Isi.
Biseruka avuga ko abanyabugeni b’Abanyarwanda bitabiriye gutanga ibihangano byabo bagendeye ku butumire bwemereraga ibihugu bigize Umuryango wa Afurika y’Iburasirazuba kwitabira.
Ati “Njyewe ubutumire bwangezeho habura iminsi itanu, ubundi mbusangiza abandi harimo abashushanya, abakora ibihangano mu biti, mu ibumba n’ibindi kugira ngo turebe ko hari umunyamahirwe ushobora kuvamo agahagararira igihugu cyacu.’’
Uyu musore yahiriwe no kuba igihangano cye ari cyo cyatoranyijwe mu Rwanda, ni kimwe mu bishushanyo bigize amashusho mbarankuru (graphic novel) y’igitabo ari kwandika cyerekeye imibereho y’Abanyarwanda mu buzima bwa buri munsi muri iki gihe, aho icyo gishushanyo cyerekana mu Mujyi wa Kigali ahazwi nko kuri City Tower.
Ucyitegereje ntabwo wahita wumva isano gifitanye n’insanganyamatsiko yo gusakaza ubutumwa bw’amahoro n’ibyishimo ku Isi imurikabikorwa ryubakiyeho ariko iyo agisobanuye uhita ubyumva.
Agira ati “Kiriya gihangano gihuye n’insanganyamatsiko cyane. Kubera ko cyerekana uburyo u Rwanda ari igihugu gikataje mu kwiyubaka kandi mu mahoro n’umutekano, bisobanuye ko ahantu hari amahoro n’abanyabugeni babasha gutembera ndetse bakabika imibereho y’igihugu mu bihangano.’’
“Iyi shusho yakozwe mu buryo budasanzwe bumenyerewe mu Rwanda aho umuntu ashushanya ahantu n’ibintu ako kanya, [live sketch] ntabwo rero wajya gushushanya ahantu nk’uko hatari amahoro. Ntekereza ko biri mu byo bashingiyeho kugira ngo kijye guhagararira igihugu cyane ko umuntu wese uzi u Rwanda arebye iyi shusho ahita amenya ko ari mu rw’imisozi igihumbi.”
Icyo gihangano giherekejwe n’ibindi byinshi byerekena Abanyarwanda mu mirimo yabo ya buri munsi mu mahoro n’ubwisanzure bwa buri wese.
Biseruka avuga ko ayo mashusho yose azasohoka muri icyo gitabo ari gutegura.
Ati “Uretse rero njye nk’umunyabugeni, abantu bose bakeneye amahoro kuko iyo hari amahoro iterambere rya buri muntu rirashoboka.”
Iri murikabikorwa ryatangiye muri Mutarama rizarangira muri Werurwe 2021 niryo rya mbere rihuje abanyabugeni b’Isi yose. Ryateguwe n’Umuryango mpuzamahanga uteza imbere Ubugeni, IARF (International Artists Radart Foundation) riri gukorwa hifashishijwe .
Rugwizangoga yasohoye ‘Tales of Fairytales ’, igitabo gikubiyemo ibisigo byomora abababajwe mu rukundo.
Iki gitabo cyanditse mu rurimi rw’Icyongereza, Rugwizangoga avuga ko ibikubiyemo bishingiye ku byamubayeho n’ibyo yagiye abona mu buzima busanzwe.
Yabwiye IGIHE ko yacyanditse ashaka guhumuriza abahura n’ibizazane mu rukundo, rimwe na rimwe bakaba bacika intege.
Yagize ati “Ubutumwa nifuza gutanga ni ubw’uko urukundo n’ubwo rushobora kuba rubabaza ariko atari ko gucika intege ahubwo ari ukwizera kandi ugakomera kuko urukundo ruriho kandi buri wese yarubona.”
Ibijyanye n’urukundo si kenshi bikunze kwandikwaho ibitabo cyane cyane mu Rwanda. Rugwizangoga yavuze ko nabyo biri mu byamuteye imbaraga zo kwandika.
Ati “Nabonye abanditsi benshi batabyandikaho, ndavuga nti uwabikora nkareba ko nakora igitabo abantu benshi bakibonamo kandi bikaba byaba ari intandaro yo gutinyuka kw’abandi bandika.”
Uyu musore avuga ko ibyo gusoma no kwandika yatangiye kubikunda akiri muto dore ko umubyeyi we yabimukundishaga. Umuhanzi Rugamba Cyprien ni we afatiraho icyitegererezo.
Igitabo Tales of Fairytales’ kuri ubu kiboneka ku rubuga rwa Amazon, icyakora Rugwizangoga avuga ko vuba aha kizaba kiboneka mu nzu zicuruza ibitabo mu Rwanda.
Kuki Ababiligi batifuzaga ko Abanyarwanda benshi batura mu mijyi?
Nubwo imyinshi muri iyi mijyi itanga icyizere kuri ubu kubera ibikorwa by’iterambere bikomeje kuyikwirakwizwamo, mu myaka ijana ishize ubwo yashingagwa siko yari imeze, ndetse imwe yari inkambi, insisiro cyangwa udusantere tudashinga twabonwaga na bamwe nk’utw’igihe gito.
Byinshi mu bihugu bya Afurika byagiye bikolonizwa n’Abanyaburayi, ikintu bagiye bashyira imbere ni uguteza imbere imijyi no kuyishishikariza abaturage gakondo bari bamenyereye kwibera ku misozi. Icyakora, inyandiko zitandukanye z’amateka zigaragaza ko mu Rwanda atari ko byagenze by’umwihariko nyuma y’uko Abadage birukanywe mu gihugu guhera mu 1916 bagasimburwa n’Ababiligi.
Igitabo ’Ibitaramo ku mateka y’u Rwanda’ cya Zephrin Kagiraneza kivuga ko Ababiligi bamaze kugera mu Rwanda batigeze bashaka guteza imbere imijyi cyane.
Bageze mu Rwanda umujyi ugaragara uhari ari Kigali ariko nayo nta bidasanzwe yari ifite uretse inzu ya Richard Kandt, Umudage wahoze ari na Rezida w’u Rwanda.
Mu gihe Abadage bamaze mu Rwanda kandi, bashinze inkambi za gisirikare zitandukanye mu gihugu. Aho bagiye bazishingaga, Kagiraneza agaragaza ko ariho nyuma hagiye haba imwe mu mijyi u Rwanda rufite ubu.
Mu Ruhengeri inkambi bayihashinze mu 1903, Gisenyi bayihashyira mu 1907, Kigali ihajya mu 1908, Gatsibo ihashyirwa mu 1913 naho muri Cyangungu bayishinga mu 1914.
Izo nkambi za gisirikare zagendaga zikurura ibikorwa bimwe na bimwe nk’ubucuruzi bw’ibyo abasirikare babaga bakeneye, bigatuma bamwe batangira kuhatura.
Abadage bamaze kugenda, Ababiligi ntabwo bashyize imbaraga mu gukundisha Abanyarwanda kujya mu mijyi, bitandukanye n’uko babikoze mu bindi bihugu nka Congo Mbiligi.
Kagiraneza mu gitabo cye yagize ati “Ababiligi ntibigeze bashaka guteza imijyi imbere. Abanyarwanda bavaga mu giturage bakajya mu mijyi babasoreshaga inshuro eshatu z’umusoro usanzwe. Nk’umujyi wa Kigali, mu 1916 wari utuwe n’abantu batarenze 700 barimo abakora mu bucuruzi, abazungu bane, abarabu nka 60, n’abaswahili nka 350.”
Uko kudakunda ko Abanyarwanda bava mu byaro bajya mu mijyi, Ababiligi ngo baba barabisabwe n’abamisiyoneri. Kubera ko imijyi yabagamo abayisilamu benshi, Abamisiyoneri ngo bumvaga ko nibemerera abantu benshi kujya mu mijyi bashobora kuzahinduka Abayisilamu, Idini ya Islam igakwira mu Rwanda, Kiliziya igatakaza abayoboke.
Baba Abanyagatolika n’Abaporotestanti kandi barwanyaga ko Abanyarwanda abenshi bahinduka abayisilamu. Bimwe mu byatumaga babirwanya harimo umuco w’abayisilamu wo kuba kuzana abagore benshi ntacyo bitwaye, ikintu batifuzaga kuko byari bihabanye n’inyigisho zabo, bigahura n’ibyari bisanzwe mu muco Nyarwanda byo guhagarika kandi abamisiyoneri aribyo bashakaga guca.
Leta nayo yagiye ikora ibishoboka byose ngo Abayisilamu bature ukwabo bativanga n’abaturage basanzwe. Nko muri Kigali bashyiriweho inkambi yabo mu Biryogo, izindi zishyirwa Rwamagana, ku Gisenyi, Cyangugu n’ahandi.
Mu mwaka wa 1956 nibwo Inama Nkuru y’igihugu iyobowe n’Umwami Mutara II Rudahigwa yakuyeho izo nkambi, itegeka ko Abayisilamu bavangwa n’abandi baturage.
Ababiligi bashatse uburyo bwo gukomakoma abashakaga kujya gucururiza mu abahaga hafatwa nk’imijyi, babaremera amasoko bazajya bacururizamo bakahubaka amaduka. Mu mwaka wa 1940 nibwo ayo masoko yatangiye kubakwa ageze ku icumi, atuma abashaka guhahirana babona aho guhahira bitabagoye kandi batiriwe bajya mu mijyi.
Mu nyandiko ya Dalmasso Etienne na Pierre Sirven bise ‘La Sous-Urbanisation et les villes du Rwanda et du Burundi’, bavuga ko ahanini ahagiye hazamuka imijyi mu Rwanda habaga hari ibindi bikorwa by’iterambere nk’ubutegetsi bwa gikoloni, ibikorwa by’ubucukuzi bw’amabuye y’agaciro, ubucuruzi n’ibindi.
Kubera kudashishikariza Abanyarwanda kugana imijyi cyane, u Rwanda rwabonye ubwigenge mu 1962 Umujyi wa Kigali utuwe n’abatarenze 5000.
U Rwanda rwabonye ubwigenge Umujyi wa Butare ariwo urimo ibikorwa byinshi by’iterambere ariko Kigali ihabwa amahirwe menshi kuko wari umujyi uri hagati.
Nubwo nyuma y’ubwigenge hashyizwe imbaraga mu guteza imbere twa dusantere n’ahahoze inkambi zikavamo imijyi, Sirven na Dalmasso bagaragaza ko kugeza mu 1984 nibura 3.5 % by’Abanyarwanda aribo bari batuye mu mijyi. Bitandukanye no muri Congo kuko muri icyo gihe 50 % by’abaturage bari batuye mu mijyi.
Abo banditse bavuga ko ubwiyongere bw’abaturage mu mijyi yo mu Rwanda ahanini butagiye buterwa n’imbaraga Leta yashyiragamo mu kubibashishikariza ahubwo byaturukaga ahanini ku igabanuka ry’ubutaka bwari butunze Abanyarwanda benshi, urubyiruko rukajya mu mujyi nk’uburyo bwo kujya gushaka imibereho.
Mu 1990, Umujyi wa Kigali wari wihariye 61 % by’abari batuye mu mijyi icyo gihe. 30 % by’abakozi ba Leta bose babaga muri Kigali, 75 % by’ibigo by’imari niho byabarizwaga, 60 % by’imodoka zari mu gihugu na 60 % byinganda.
Umubano w’ibihugu byombi watangiye kuzamba guhera mu 2014 ubwo Karegeya Patrick wabaye mu Ngabo z’u Rwanda, yicirwaga muri Afurika y’Epfo, mu cyumba cya hotel ya Mischelangelo mu ijoro ryo rishyira ku wa 1 Mutarama 2014.
Karegeya afatwa nk’umwe mu bashinze Umutwe wa RNC uyoborwa na Kayumba Nyamwasa, umutwe washinjwe uruhare mu bitero bya grenade zatewe mu bice bitandukanye cyane cyane mu Mujyi wa Kigali, guhera mu 2009.
Urupfu rwe rwakurikiwe n’umwijima mu mubano wa Afurika y’Epfo n’u Rwanda, abayobozi b’icyo gihugu barwitirira abantu boherejwe n’u Rwanda nubwo nta na rimwe mu rukiko biragaragazwa isano y’abishe Karegeya na Guverinoma y’u Rwanda.
Mu 2014 Afurika y’Epfo yahagaritse by’agateganyo visa ku Banyarwanda berekezayo bakoresheje pasiporo zisanzwe. Icyo gihe iki gihugu cyirukanye abadipolomate b’u Rwanda batatu i Pretoria, narwo rwirukana batandatu ba Afurika y’Epfo i Kigali.
U Rwanda rwashinjaga Afurika y’Epfo gucumbikira abari inyuma yo gutera ibisasu mu gihugu, byahitanye inzirakarengane, Afurika y’Epfo yo yarushinje kuba inyuma y’igitero abantu bitwaje intwaro bagabye ku rugo rwa Kayumba muri icyo gihugu.
Uyu wahoze ari Jenerali mu Ngabo z’u Rwanda yanabereye Umugaba Mukuru, mu 2011 Urukiko Rukuru rwa Gisirikare rwamukatiye adahari, igifungo cy’imyaka 24 no kwamburwa impeta za gisirikare.
Rwari rumaze kumuhamya ibyaha birimo kurema umutwe w’iterabwoba, kubangamira umutekano w’igihugu, kurema amacakubiri no gutoroka igisirikare.
Afurika y’Epfo iracyacumbikiye Kayumba Nyamwasa ukuriye RNC n’Umutwe w’Abarwanyi wa P5, uhuriweho n’amashyaka atanu arwanya Leta y’u Rwanda.
Uyu mutwe wakomeje gutegura ibikorwa bigamije guhungabanya umutekano w’u Rwanda no kugirira nabi ubutegetsi buriho ndetse bamwe mu bari bawugize barimo umuyobozi wabo Rtd Major Mudathiru Habib, barimo kuburanishwa n’inkiko za Gisirikare mu Rwanda, nyuma yo gufatwa n’Ingabo za RDC, abandi bakishyikiriza MONUSCO.
Kugeza ubu kandi Abanyarwanda bakomeje kugorwa no kubona visa zo kwerekeza muri Afurika y’Epfo.
U Rwanda mu bihugu bishobora kujya byoherezwamo abasabye ubuhungiro muri Denmark.
Mu bihugu biri kunugwanugwaho koherezwamo izo mpunzi birimo u Rwanda, Eritrea n’ibindi.
The Guardian yatangaje ko iryo tegeko ryatowe n’abadepite 70 kuri 24 baryanze.
Iri tegeko rizaha icyo gihugu ububasha bwo kwakira abasaba ubuhungiro ariko bakoherezwa mu kindi gihugu gifitanye amasezerano y’imikoranire.
Umuvugizi mu kigo gishinzwe abinjira muri Denmark, Rasmus Stoklund yagize ati “Nuramuka usabye ubuhungiro muri Denmark ugomba kumenya ko uzoherezwa mu kindi gihugu kitari mu Burayi. Twizeye ko bizahagarika umubare w’abantu basaba ubuhungiro muri Denmark.”
Icyo gihugu cyatangaje ko kikiganira n’ibindi bihugu bishobora kuzajya byoherezwamo abasabye ubuhungiro.
Muri Mata uyu mwaka Minisitiri ushinzwe abimukira, Mattias Tesfaye yagiriye uruzinduko mu Rwanda, rwasojwe hasinywe amasezerano y’ubufatanye hagati y’ibihugu byombi, azibanda ku guteza imbere ubufatanye mu ngeri zirimo politiki no kwita ku bibazo by’impunzi.
Denmark ni kimwe mu bihugu byasabye ko hongerwa ubufasha mu nkambi yakira abimukira bavuye muri Libya iherereye i Gashora mu Rwanda.
Bamwe mu badashyigikiye iryo tegeko rishya rya Denmark bavuze ko kohereza abimukira mu bihugu bidafite amikoro ahagije, bizabangamira imibereho myiza yabo n’umutekano.
Umubare w’abasaba ubuhungiro muri Denmark ukomeje kugabanyuka uko imyaka ishira, aho wavuye ku basaba 21000 mu 2015 bagera ku 1500 umwaka ushize.
Umuzi w’amakimbirane yatumye Abadepite Nyafurika barwanira mu Nteko; Abanyarwanda bari he?.
Ni amashusho ababikurikiraniraga hafi babonaga ko ashoboka nyuma y’izindi mvururu zabaye kuwa kane w’icyumweru gishize, ubwo Julius Malema umwe mu bahagarariye Afurika y’Epfo yumvikanaga abwira mugenzi we wo muri Mali ko nibasohoka araza kumwica.
Uwo munsi amahirwe ni uko inteko rusange yasubitswe kuko hari umwe mu bakozi b’Inteko wagaragayeho icyorezo cya Covid-19. Imirimo y’Inteko yasubukuwe kuwa Mbere tariki 31 Gicurasi, noneho biba bibi kurushaho, bamwe bararwana ndetse umwe mu badepite bo muri Afurika y’Epfo, Pemmy Majodina akubitwa umugeri na mugenzi we wo muri Sénégal.
Izi mvururu zimaze iminsi muri PAP intango yazo ni ukutumvikana ku buryo bwo gutora Perezida mushya w’iyo Nteko Ishinga Amategeko n’ibyegera bye (ba Visi Perezida bane).
Abadepite bo muri Afurika y’Amajyepfo bamaganye uburyo bwo gutora bwari busanzweho, aho Perezida yatorwaga hagendewe ku bwiganze bw’amajwi, bagasaba ko atorwa hagendewe ku gusimburana bishingiye ku turere.
Ni ukuvuga ngo niba uwo muri Afurika y’Amajyepfo asoje manda, agasimburwa n’uwo mu Burasirazuba, agasimburwa n’uwo mu Burengeraziba, uwo mu Majyaruguru, uwo muri Afurika yo hagati gutyo gutyo.
Depite Izabiriza Marie Médiatrice ni umwe mu badepite n’abasenateri batanu bahagarariye u Rwanda muri PAP. Mu mvururu zazamutse kuwa Kane w’icyumweru gishize, yari ari mu nteko rusange icyakorwa kuwa Mbere w’iki Cyumweru ntabwo imvururu zabaye abo mu Rwanda babashije kuzikurikira kubera izindi nshingano z’Inteko Ishinga Amategeko mu Rwanda bagomba kuzuza.
Mu kiganiro na IGIHE, Izabiriza yavuze ko ikibazo gikomeye gihari ari uko amasezerano avuguruye ashyiraho PAP ataremezwa burundu n’ibihugu bigize AU. Ayo masezerano niyo arimo uburyo buhamye bw’uburyo uyoboye PAP atorwa hashingiwe ku gusimburana k’uturere tugize AU.
PAP ikijyaho mu 2004, Perezida wayo yatorwaga binyuze mu bwiganze busesuye icyakorwa abamwungirije bo bagatorwa hashingiwe ku tundi turere twa Afurika.
Ni ukuvuga ko muri Komite ya PAP, buri karere kabaga gahagarariwe ariko umwanya wa Perezida ukaba ushobora kuguma mu maboko y’akarere kamwe imyaka n’imyaka bitewe n’uko ari we utorwa iyo igihe cy’amatora kigeze.
Ibyo byatumye mu myaka 17 iyi Nteko imaze, nta we urayiyobora aturutse muri Afurika y’Amajyepfo.
Izabiriza yavuze ko nubwo amasezerano avuguruye ya PAP agena ko gutora Perezida mushya bishingira ku gusimburana k’uturere, bamwe mu bagize Inteko babyanze bavuga ko hakwiriye gukomeza uburyo bwo kwiyamamaza busanzwe utowe na benshi akayobora, bitwaje ko amasezerano ya PAP ataremezwe n’ibihugu.
Kugira ngo ayo masezerano azatangira gukurikizwa, bizasaba ko yemezwa burundu n’ibihugu 28 bigize AU, nyamara kugeza ubu ibimaze kuyemeza ntibirenga bitanu.
Izabiriza yavuze ko nubwo amasezerano atari yagasinywe, mu nteko bari bumvikanye ko mu gihe cyo gutora bajya bakurikiza ibiyarimo by’uko Perezida w’Inteko atorwa hagendewe ku gusimburana k’uturere.
Ati “Ubushize k’ucyuye igihe nabwo twaratoye ugize amajwi menshi aba ari we ujyaho, yari kuri manda ye ya kabiri. Nabwo haje izo mpaka bidufata umwanya ariko abantu baza kuvuga bati nibatore utsinda atorwe. Ni uko arongera aratsinda ariko ubu noneho baravuga bati birakabije ntabwo byakongera."
“Haje kuba amahane nk’ariya ariko yo ntabwo yakabije byageze nyuma umutuzo uraboneka ariko tukavuga tuti ntabwo ubutaha ibintu bikwiriye kugenda gutyo […] Induru mwabonye, amahane mwabonye byatewe ahanini n’icyo kintu cyo kutumvikana ku gusimburana.”
Nubwo bari bemeje ko mu 2021 amatora azaba meza kurushaho bagatora hashingiwe ku gusimburana k’uturere, ntabwo byubahirijwe nanone. Haje kuboneka bamwe mu bagize Inteko batabyemera by’umwihariko abo muri Afurika y’Iburengerazuba bashaka ko hakomeza gukurikizwa uburyo bwari busanzwe, utowe na benshi akayobora.
Abadepite bo muri Afurika y’Amajyepfo bashinja abo mu Burengerazuba n’abo mu Burasirazuba kwitambika uwo mugambi, kuko bazi ko ari benshi nibatora mu buryo busesuye, umukandida wabo ari we uzatsinda.
"Ntabwo turi kureba inyungu za Afurika"
Kugeza ubu abakandida bashaka iyo ntebe ya Perezida w’Inteko, hari uwo muri Zimbabwe, uwa Sudani y’Epfo n’uwo muri Mali.
Hari Komite ya PAP ishinzwe iby’amatora ariko nayo yananiwe gufata umurongo wumvikanwaho na bose kuri iyo ngingo ari nabyo bikomeje guteza imvururu.
Izabiriza yavuze ko hari abantu ku giti cyabo bakomeje kubangamira ubwo bwumvikane bwari bwabayeho bwo gusimburana, ku buryo bitakwitirirwa agace kose cyangwa igihugu.
Ati “Ni ikibazo cy’imyumvire kikiri aho abantu bagakwiriye guca bugufi bakumvikana […] Ikibazo tugifite ni izo nyungu zo kwireba, ntabwo turi kureba inyungu za Afurika. Ntiwanavuga ngo ni iz’igihugu, ni inyungu z’umuntu uri aho adashaka ngo yumvikane.”
Mu kwirinda ko imvururu zifata indi ntera, Perezida wa Komisiyo ya AU, Moussa Faki Mahamat, kuwa Kabiri tariki 1 Kamena yahagaritse imirimo ya PAP mu gihe cy’ukwezi, kugira ngo habanze hashakwe uburyo amatora yategurwa neza.
Iyo habaye ibibazo nk’ibi, Komisiyo ishinzwe amategeko, ubudahangarwa n’imyitwarire ifata umwanya ikajya kwiga kuri ibyo bibazo, ikazatanga raporo mu nteko rusange.
Izabiriza yavuze ko hategerejwe icyo iyo Komisiyo izatangaza. Ati “Buriya kandi na AU nk’urwego rukuriye PAP ruragira icyo ruganira bazatange umurongo.”
Icyakora, nubwo hafatwa umwanzuro runaka, ntabwo uzaba ukemuye ikibazo burundu mu gihe cyose ibihugu bitaremeza burundu amasezerano ashyiraho PAP.
Ati “Kwemeza amasezerano burundu nicyo cyakemura ibibazo […] Hagati aho turategereje ariko no mu gihe tugitegereje nta mpaka zagakwiriye kubaho twarabyemeranyijeho. Ni ibintu byagakwiriye kumvikanwaho bitageze muri ziriya mpaka zingana kuriya.”
Kuba amasezerano ashyiraho PAP yasinywa, ntibyakemura imvururu zo mu matora y’abayobozi b’Inteko gusa, ahubwo byitezweho no guharurira inzira PAP ikaba inteko ihoraho ikora nk’uko izindi zo mu bihugu zikora.
Kuri ubu uru rwego rufatwa nka ngishwanama muri AU. Ruterana rimwe na rimwe si nk’inteko zisanzwe kubera ko rutaremererwa gukora umunsi ku munsi kuko amasezerano atarasinywa.
Ati “Dufitiye icyizere sosiyete ya Ampersand, turizera ko igihe ari iki. Twishimiye gufatanya na Ampersand nka sosiyete yatangiriye mu Rwanda igakomeza no mu bindi bihugu bya Afurika y’Iburasirazuba.”
“Twizera ko gukoresha amashanyarazi mu binyaziga by’amapine abiri cyangwa atatu mu bihugu bikiri mu nzira y’amajyambere bigira ingaruka nziza ku mihindagurikire y’ikirere ndetse bikanongera umwuka mwiza mu mijyi iberamo urujya n’uruza rw’ibintu byinshi.”
Ampersand niyo ikora batiri nini zishyirwa muri moto kugira ngo ibashe gukoresha ingufu z’amashanyarazi, aho ikura ibikoresho by’ibanze hanze y’igihugu zigateranyirizwa mu Rwanda ndetse ifite station zabugenewe aho izo moto zishyirirwamo umuriro.
Kuva Ampersand yatangira ibikorwa byayo muri Gicurasi mu 2019, imaze kugira abamotari bakoresha moto z’amashanyarazi bagera kuri 35, bakoze ingendo za kilometero miliyoni 1.4 ndetse hari n’abandi 7000 bifuza gukorana n’abo.
Ubu iyi sosiyete irateganya kwagura ibikorwa byayo muri Kenya ahari isoko rya moto nyinshi, aho mu 2019 hagaragaye ko hakorera moto zirenga ibihumbi 210.
Nyuma y’imyaka irenga 15, Yahoo Answers igiye guhagarikwa.
Ibi byatangajwe na sosiyete ikora ibijyanye n’itumanaho ya Verizon isigaye icunga urubuga rwa Yahoo Answers nyuma yo kugura Yahoo mu 2017.
Yavuze ko uru rubuga ruzahagarikwa ku itariki 4 Gicurasi 2021, mu gihe guhera tariki 20 Mata abakoresha uru rubuga batazongera kubasha kwandika babaza ibibazo cyangwa basubiza, ahubwo ikizaba gishoboka ari ugusoma ibyanditseho gusa.
Yahoo yatangaje ko abakunzi ba Yahoo Answers bazabasha gukuraho ‘download’ ibibazo by’abo n’ibisubizo basubijwe kugeza tariki 30 Kamena, gusa ntawe uzemererwa gukora download y’ibibazo by’abandi n’ibisubizo byabyo.
Yongeyeho iti “Yahoo Answers yari imwe muri serivisi Yahoo itanga, ariko uko imyaka yagiye ihita abayikoresha baragabanutse, duhitamo kuyifunga kugira ngo dushyire imbaraga mu bindi bikorwa byacu.”
Yahoo Answers yari urubuga ruha buri wese ubwisanzure bwo kubaza ibibazo bitandukanye, yaba ibizima cyangwa ibidafite ishingiro, mu nzego zose yaba amateka, politiki, ubuzima, ibitabo n’ibindi.
Bimwe mu bibazo byajijwe harimo ibigira biti “Ni inde musazi cyane, hagati y’utega akaboko ngo bamutere urukingo n’uwanga kuruterwa?, Ko Trump ari we muntu wa mbere wanzwe muri Amerika ni inde wa Kabiri?, Ese muratekereza ko umuntu azigera abasha kugendera ku zuba?, Ese nshobora kwinukiriza icyuya cy’umugabo wanjye nkamenya niba yanciye inyuma?”.
Ibi bibazo byose birasubizwa ariko bigasubizwa n’abandi bakoresha uru rubuga.
Verizon yaguze Yahoo mu 2017 miliyari 4.4 z’amadolari, ubu icungwa na Verizon Media Group ifite n’urubuga rwa Aol. Yahoo bivugwa ko isurwa n’abantu miliyoni 20 ku munsi.
Ibi byatangajwe na sosiyete ikora ibijyanye n’itumanaho ya Verizon isigaye icunga urubuga rwa Yahoo Answers nyuma yo kugura Yahoo mu 2017.
Yavuze ko uru rubuga ruzahagarikwa ku itariki 4 Gicurasi 2021, mu gihe guhera tariki 20 Mata abakoresha uru rubuga batazongera kubasha kwandika babaza ibibazo cyangwa basubiza, ahubwo ikizaba gishoboka ari ugusoma ibyanditseho gusa.
Yahoo yatangaje ko abakunzi ba Yahoo Answers bazabasha gukuraho ‘download’ ibibazo by’abo n’ibisubizo basubijwe kugeza tariki 30 Kamena, gusa ntawe uzemererwa gukora download y’ibibazo by’abandi n’ibisubizo byabyo.
Yongeyeho iti “Yahoo Answers yari imwe muri serivisi Yahoo itanga, ariko uko imyaka yagiye ihita abayikoresha baragabanutse, duhitamo kuyifunga kugira ngo dushyire imbaraga mu bindi bikorwa byacu.”
Yahoo Answers yari urubuga ruha buri wese ubwisanzure bwo kubaza ibibazo bitandukanye, yaba ibizima cyangwa ibidafite ishingiro, mu nzego zose yaba amateka, politiki, ubuzima, ibitabo n’ibindi.
Bimwe mu bibazo byajijwe harimo ibigira biti “Ni inde musazi cyane, hagati y’utega akaboko ngo bamutere urukingo n’uwanga kuruterwa?, Ko Trump ari we muntu wa mbere wanzwe muri Amerika ni inde wa Kabiri?, Ese muratekereza ko umuntu azigera abasha kugendera ku zuba?, Ese nshobora kwinukiriza icyuya cy’umugabo wanjye nkamenya niba yanciye inyuma?”.
Ibi bibazo byose birasubizwa ariko bigasubizwa n’abandi bakoresha uru rubuga.
Verizon yaguze Yahoo mu 2017 miliyari 4.4 z’amadolari, ubu icungwa na Verizon Media Group ifite n’urubuga rwa Aol. Yahoo bivugwa ko isurwa n’abantu miliyoni 20 ku munsi.
Ku rundi ruhande, mu gihe ubuzima twari tumenyereye kubamo busa nk’ubwahindutse bitewe n’iki cyorezo, abenshi ubu bahindukije amaso, bayerekeza ku ikoranabuhanga na murandasi (internet). Kuva ku bato n’abakuru, ubu ibikorwa byinshi bisigaye bikorwa hifashishijwe murandasi, mu buryo buteye imbere cyane tutashoboraga kwiyumvisha mu myaka micye ishize.
Ubu aho kugira ngo umuntu yicarane n’inshuti n’umuryango imbonankubone, aho baganira kandi bagahuza urugwiro, bahurira ku mbuga nkoranyambaga ndetse bakaganira bifashishije ikoranabuhanga rya video. Bitandukanye na mbere ya Covid-19, ubu abantu bari gukorera mu rugo, bagakurukirana amasomo, bakaruhuka ndetse bakanakora ibindi bikorwa bitandukanye, byose kubera murandasi n’ibikoresho by’ikoranabuhanga nka telefoni na mudasobwa bisigaye biboneka mu buryo bworoshye.
Gusa nta byera ngo de! Kuko uko turushaho gukenera no gukoresha Ikoranabuhanga cyane, ni ko n’ibyago birikomokaho birushaho kwiyongera.
Uko imibare y’abakoresha murandasi irushaho kwiyongera, ni ko abayikoresha mu gukora ibyaha n’ihohotera barushaho kubona uburyo bushya bwo kuturiganya, kutwiba ndetse no kutugirira nabi.
Ariko se dusubije amaso inyuma, twaba tumaze kumenyera ibyo byago byose ku buryo twumva nta ngaruka zikomeye byatugiraho? Mu gihe nta bukangurambaga bubayeho, twese dushobora kugerwaho n’izo ngaruka.
Ibi bishobora kutugiraho ingaruka zinyuranye zirimo kubangamirwa, uburakari, agahinda gakabije, kumva wanze abantu ndetse rimwe na rimwe ukaba wanagambirira kwigirira nabi, bishobora no gutuma wiyahura.
Gusa ku bw’amahirwe, hari imiryango igenda ivuka hirya no hino ku Isi, igamije kudufasha kumenya ibyo byago ndetse n’uburyo bwo kubyirinda. Umwe muri iyo miryango witwa ‘Get Safe Online Rwanda’.
Ku bufatanye na Minisiteri y’Ikoranabuhanga no Guhanga Ibishya (MINICT) ndetse n’Ikigo cy’Igihugu Gishinzwe Ikoranabuhanga mu Itumanaho n’Isakazabumenyi (RISA), uyu muryango watangije ubukangurambaga mu gihugu hose muri Nyakanga 2020 [bugamije gufasha Abanyarwanda kugira ubumenyi buhagije mu by’ikoranabuhanga].
Abantu benshi bakoresha murandasi, ntibumva ubushobozi bw’ingaruka ishobora kubagiraho. Abenshi ntibumva ko iyo ukanze ‘button’ cyangwa ka kamenyetso ko kohereza ubutumwa, ifoto cyangwa ubutumwa wohereje buba bugiye ku Isi hose, kandi umuntu akaba yabufata akabuhindura, cyangwa akabukwirakwiza ahandi kure, ku buryo uramutse ushatse ko buvaho, nk’igihe ukuze ariko ugasanga ibyo wakoze ukiri umwana ntibifututse, bishobora kukugora gukuraho bwa butumwa.
Uretse no kuba abakoresha bacu, abo dushobora kuzashaka, ndetse n’imiryango yacu bashobora kubona ibyo dukorera kuri murandasi, abakoreraho ibyaha nabo bashobora gukusanya amakuru yacu bakayifashisha badukorera uburiganya, batwiba cyangwa se badutera ubwoba bagamije inyungu runaka. Kuri iyi ngingo, abantu benshi bakunze kwibeshya no gutekereza ko uburiganya bwo kuri murandasi bukorerwa abandi bantu gusa, bakishyiramo ko bo bitabareba, gusa ibi ni ukwibeshya.
Ku muntu wese udafashe ingamba zifatika zo kwirinda, aba ashobora kugira ibyago birimo kuriganywa, kandi imibare yerekana ko ibi byaha biri kwiyongera mu Rwanda. Nko kuva muri Mutarama kugera muri Nzeri 2020, abantu 141 bakorewe ibikorwa by’uburiganya bikorerwa kuri murandasi, kandi ibyo bikorwa byari bigamije kwiba miliyoni 371 Frw. Miliyoni 89 zaragarujwe naho arenga miriyoni 280 Frw aribwa, ba nyirayo barahomba burundu.
Ni gute ubujura bwo kuri murandasi bukorwa?
Muri bimwe mu byaha bikorwa kuri murandasi byagaragaye cyane mu mwaka wa 2020, harimo gushuka abantu hagamijwe kubiba amakuru. Ibi bikorwa binyuze mu kohereza ubutumwa bwa ‘email’ bushukana, kwifashisha amagambo y’ibanga (passwords) adafite imbaraga ndetse n’ubujura bwifashisha simukadi.
Imibare itangwa n’Urwego rw’Igihugu rw’Ubugenzacyaha, RIB, igaragaza ko mu mezi atatu u Rwanda rwamaze muri gahunda ya ‘Guma mu Rugo’, ibyaha bikorerwa kuri murandasi byiyongereye, ku buryo amafaranga yabigendeyemo yiyongereye ku kigero cya 72%.
Bamwe mu bantu bakorerwa ibi byaba bakunda kubihisha, bitewe n’uko bacyeka ko biteye ipfunwe, kandi ibi bituma ikibazo kirushaho gukomera. Kugira ngo ubeho utekanye, ukwiriye kugabanya ingano y’amakuru yawe bwite ushyira kuri murandasi, arimo amatariki y’amavuko yawe, aderesi, amafoto adasanzwe ndetse n’ibitekerezo byawe (cyane cyane ibishobora gukurura impaka).
Mu gihe ugize inkomanga ku mutima mbere yo gushyira ikintu kuri murandasi, ukwiye kubanza kugitekerezaho kabiri, byaba ngombwa ukaba uretse kubishyira hanze, ukabanza kureba ingaruka byakugiraho, ku buryo utazabyicuza. Niba kandi ugize ibyago byo gukorerwa uburiganya, si byiza kubihisha, ahubwo ni ngombwa kubimenyesha inzego zibishinzwe no kuburira abandi.
Mu gihe abantu bahugijwe n’akababaro n’ubwoba baterwa n’iki cyorezo, abakora ibikorwa by’ubujura kuri murandasi babonye urwaho rwo kwibasira abayikoresha, kandi abakorerwa iri hohoterwa bahura n’ingaruka z’uburyo butari bumwe.
Ibikorwa by’ihohoterwa bishobora kubamo kohererezwa ubutumwa buteye isoni cyangwa bw’iterabwoba, gushyira kuri murandasi amafoto cyangwa video biteye isoni, guteshwa umutwe binyuze mu kohererezwa ubutumwa bwisukiranya, gukwiza ibihuha no guhabwa amakuru atari yo ndetse n’ibindi byinshi.
Ni gute wakwirinda ibyago bishobora guterwa na murandasi?
Mu gihe uri gukoresha murandasi, hari ingamba zikwiye gufatwa mu rwego rwo kwirinda ko ingaruka zayo zishobora kukugeraho.
Icya mbere ni uko utagomba gushyira ibintu kuri murandasi utabwira umuntu mu buzima busanzwe. Bivuze ko mu gihe ufite amabanga akomeye, murandasi siho hantu heza ho kubika amakuru y’ibanga, kuko ibyago by’uko yakwibwa cyangwa agahindurwa biba biri hejuru.
Ikindi ni uko mu gihe ubonye ibikorwa bitagushimishije, ndetse ukabona bimeze nk’ihohotera, ni ngombwa ko umuntu abimenyesha inzego zirimo iz’umutekano ndetse n’inshuti ze, kugira ngo agirwe inama muri rusange.
Ikindi ni uko ari ngombwa guhagarika (block) ibikorwa n’ubutumwa ubona utishimiye. Ni ngombwa kandi kumenyesha urubuga uri gukoresha ko hari ibintu utari kwishimira, kugira ngo bikorweho iperereza. Ibi kandi bigomba kumenyeshwa abandi bantu barimo Polisi n’abakuri hafi.
MU gihe abantu basigaye bakoresha telefoni mu kohererezanya amafaranga, ni ngombwa kwitondera kohereza amafaranga ku bantu utizeye, ukabanza kugenzura no gukora amasuzuma ashobora kukwereka niba uwo muntu ugiye koherereza amafaranga ari we ukwiye koko.
Kimwe mu bintu dukwiriye guha agaciro, ni uguteza imbere umuco wo kuganira ku mutekano wo kuri murandasi. Reka tujye tuganira ku mbuga dusura, ku bantu tuvugana na bo kuri murandasi ndetse no ku buriganya dukorerwa. Umutekano wo kuri murandasi uhera kuri wowe. Sura  kugira ngo umenye byinshi kuri iyi ngingo.
Singita Grumeti igizwe n’inyubako enye zitandukanye n’ahantu hamwe umuntu ashobora gukambika mu buryo bwimukanwa: Ni ukuvuga Singita Sasakwa Lodge, Singita Sabora Tented Camp, Singita Faru Faru Lodge, Singita Serengeti House na Singita Explore, ku butaka bwisanzuye bukora kuri Pariki y’igihugu ya Serengeti.
Sasakwa Lodge igizwe n’inzu icyenda zihariye n’imwe yo ku rwego rwa ‘villa’, ukahasanga ibikoresho bikoze mu buryo bwo hambere, na serivisi zigezweho. Ku rundi ruhande, Sabora ifite amahema icyenda, mu gihe Faru Faru ifite amahema umunani mu biti bikikije umugezi wa Grumeti.
Singita Explore yo igenda yimurwa bitewe n’impamvu zirimo inyamaswa abantu bashaka kureba mu cyanya cya Grumeti Reserves. Singita Serengeti House yo ikunze kwakira imiryango yagutse, igihe iba ikeneye kuruhukira hamwe yitaruye urugo. Abantu bagera ku munani bashobora kuguma muri Serengeti House.
Twin Farms — Barnard, Vermont
Twin Farms ni imwe mu nyubako zikundwa cyane zo mu majyepfo ya Vermont, mu mujyi wa Bernard muri Leta Zunze Ubumwe za Amerika.
Uretse serivisi ntagereranywa uhasanga zirimo amafunguro, haba n’abantu bagufasha gutembera mu ishyamba rihakikije, n’abantu bashobora kukuzanira ibyo ukeneye byose byaba amata, n’ibindi uko ubyifuza.
Twin Farms — Barnard, Vermont
Twin Farms ni imwe mu nyubako zikundwa cyane zo mu majyepfo ya Vermont, mu mujyi wa Bernard muri Leta Zunze Ubumwe za Amerika.
Uretse serivisi ntagereranywa uhasanga zirimo amafunguro, haba n’abantu bagufasha gutembera mu ishyamba rihakikije, n’abantu bashobora kukuzanira ibyo ukeneye byose byaba amata, n’ibindi uko ubyifuza.
Anantara Chiang Mai Resort — Chiang Mai, Thailand
Ni inyubako y’ibyumba 84, ikozwe mu buryo urusaku ruva hanze rudashobora kwinjiramo imbere, umuntu akaba aba yitegeye neza umugenzi wa Thai. Ni ahantu abahasura basanga amafunguro y’ubwoko bwose, imitobe n’ibindi byinshi, ku buryo umuntu yisanga n’ubwo ari muri Aziya.
Mu bishimisha abantu bahasura harimo amasomo atangwa mu mikino njyarugamba ya Muay Thai, cyangwa gutwara ubwato mu mugezi cyane cyane mu bihe by’izuba.
The Nautilus Maldives — Maldives
Ni resorts igizwe n’inzu 26, zimwe zikora neza ku mucanga w’inyanja, mu gihe izindi zikora neza ku mazi, umuntu agahabwa serivisi ku buryo abaho mu buzima bwihariye, nta muntu ushobora kumuvogera bitewe n’uburyo hateguwe.
Ni ahantu hakunze kubera ibiruhuko, ku buryo umuntu aba shobora gufata amafunguro ya mu gitondo yibereye mu bwato, ndetse mu cyumba cye agashyikirizwa byinshi akenera.
The Mulia & Mulia Villas — Bali, Indonesia
Ni inyubako zifite ibyumba 219, hakaba hamwe mu hakundwa cyane muri Aziya kandi ku mpamvu nyinshi: Zirimo ko inyanja y’Abahinde uba uyirebaimbere yawe muri metero nke.
Ni ahantu habereye abakeneye kuruhuka mu buryo bw’umwihariko, banishimira amafunguro arimo ibinyabuzima byo mu mazi cyane cyane ibyokeje, n’amafunguro ahuza n’ibyifuzo by’abaturuka mu byekerezo binyuranye by’isi.
L’Horizon Resort & Spa — Palm Springs, California
Umujyi wa Palm Springs ni umwe mu ibonekamo amahoteli menshi, ariko yose si amwe, agera arushanwa umwihariko.
L’Horizon Resort & Spa ifite umwihariko wo kuba imwe mu zirambye cyane, kuko inyubako yayo y’ibanze na ‘bungalow’ 25 z’ikubitiro byubatswe mu 1952, nk’ahantu hakundaga kuruhukirwa muri ibyo bihe.
Imiterere yaho ariko yagiye inozwa hakoreshejwe ubugeni bw’abahanga bo hambere, serivisi zayo zirushaho gushyirwa ku rundi rwego, ku buryo ari ahantu ushobora kugirira ibihe bitibagirana kandi umudendezo wawe ntuhungabanywe na gato.
Nka piscine iba igenewe abashyitsi ba hoteli gusa, hari byinshi umushyitsi agenerwa ari mu cyumba bituma agubwa neza kurushaho byaba nka ‘ice cream’ cyangwa akarahuri ka tequila; ndetse impande ya piscine haba hari abahanga bananura ingingo, haba mu kwita ku birenge cyangwa gukanda ibitugu.
Uretse ku rwego rw’isi, ku mugabane wa Afurika resorts eshanu za mbere, nk’uko zikurikirana ni Singita Grumeti - Singita Sasakwa Lodge (Tanzania), Bisate Lodge (Rwanda), Oliver’s Camp (Tanzania) na Singita Pamushana Lodge (Zimbabwe).
Indi ’Resorts’ iza hafi yo mu Rwanda ni One&Only Gorilla’s Nest nayo yubatswe hafi y’ibirunga iza ku mwanya wa 17 muri Afurika, ariko yo ntabwo iza muri 50 za mbere ku Isi zirimo Bisate Lodge.
Umwaro w’Ikiyaga cya Kivu n’imisozi ya Rubavu na Muhungwe bigiye guhabwa abikorera
Ubuyobozi bw’Akarere ka Rubavu bwabitangaje nyuma y’inama nyunguranabitekerezo n’abafatanyabikorwa bako no gusura iyi misozi nyaburanga n’umwaro w’Ikiyaga cya Kivu.
Mu rwego rwo guteza imbere ubukerarugendo bwo mu misozi, Ubuyobozi bw’Akarere ka Rubavu, bukangurira abashoramari gushora imari muri ibi byiza aho umusozi wa Rubavu, ugomba kubyazwa umusaruro kuko wo wamaze kugezwamo inzu zifasha abantu kuruhuka ndetse n’inzira zifasha abawusura.
Umusozi wa Muhungwe ndetse n’umwaro w’Ikiyaga cya Kivu nabyo birimo gushakirwa abashoramari mu rwego ko kuzamura ubukerarugendo.
Impuguke mu by’ubukerarugendo, Gisagara Karim, avuga ko iyi misozi iri ahantu nyaburanga hakenewe kwitabwaho, hagacungwa neza, hagashyirwamo ibikorwaremezo byorohereza abakerarugendo.
Ati “ Ikintu kiburamo ni ubumenyi, umuntu uzi icyo ba mukerarugendo bashaka, akaza nawe agashyiramo ubumenyi bwe abantu bagatangira kuhasura.”
Umuyobozi w’akarere wungirije ushinzwe iterambere ry’ubukungu, Nzabonimpa Deogratias, nyuma yo gusura iyi misozi yavuze ko hagiye gushyirwa ibikorwa ndetse hagahabwa abikorera bakahabyaza umusaruro.
Ati “Mu gihe cya vuba imirimo igomba kuba itangira noneho byamara gushyirwaho ba rwiyemezamirimo n’abikorera ku giti cyabo tukabahereza ibyo bikorwa bakabicunga bakabibyaza umusaruro mu nyungu z’igihugu muri rusange ndetse na leta’’
Umukozi w’Urwego rw’Igihugu rushinzwe iterambere ushinzwe kongera ibikorwa by’ubukerarugendo, Kambogo Ildephonse, yavuze ko iyi misozi nitunganywa neza, izashyirwaho utundi duce abakerarugendo bajya basura igihe bari mu gihugu.
Ati “Ari abasura Musanze baje kureba ingagi tuzi ko hari umubare munini w’abarara Rubavu ndetse n’abambuka umupaka bavuye Goma, tuzashaka uburyo bwose twabageraho dufatanije, turebe uko bajya bitabira gusura ibikorwa bizaba byagezemo.”
Muhungwe ni umusozi ufite ubutumburuke bwa metero 2928, ni wo muremure mu misozi itari ibirunga. Ukora ku Mirenge ya Kanama na Nyakiriba mu Karere ka Rubavu ndetse ugahura na Pariki ya Gishwati.
Ni umusozi urimo urusobe rw’ibinyabuzima birimo ibiti n’inyoni biruhura abawusura. Iyo uwusuye, usangamo inzira zifasha ba mukerarugendo kuwutembera. Akarusho ni uko iyo uri hejuru yawo uba witegeye umujyi wa Gisenyi n’uwa Goma n’ikiyaga cya Kivu.
Hari undi wanditse agaragaza ko kureba iyi filime byatumye agira amatsiko menshi yo kumenya ibigorana mu rushako birimo n’ibijyanye no gutera akabariro.
Hari n’abandi bavuze ko kureba iyi filime ntaho bitandukanye no kureba ‘Pornographie’.
Iyi filime igisohoka yagereranyijwe n’iyo muri Pologne yitwa ‘365 Dni’ cyangwa se ‘365 days’ mu rurimi rw’Icyongereza. Uretse abantu babivuze, n’ikinyamakuru Sydney Morning Herald cyanditse inkuru ivuga ko izi filime ziri mu mujyo umwe. ‘365 days’ yagiye hanze mu mwaka ushize gusa ntiyavugwaho kubera ibiyirimo.
Ishingiye ku nkuru y’agatabo ka Blanka Lipińska. Ivuga ku mukobwa muto ukomoka muri Varsovie muri Pologne witwa Laura Biel ushimutwa n’umusore witwa Don Massimo Torricelli ukomoka mu gace ka Sicily mu Butaliyani aho uyu mukobwa aba yagiye kwishimishiriza.
Don Massimo Torricelli aramushimuta akamutegeka ko bakundana mu gihe cy’iminsi 365 kandi bagakorana imibonano mpuzabitsina babana muri ako gace. Umukobwa agerageza gutoroka ariko bikanga. Amara igihe kinini yaranze kuryamana n’uwo musore nyuma uwo musore akajya azana abandi bakobwa bagakora ibisa no gusambana.
Nyuma yo kujya hanze hari abayikurikije imijugujugu bavuga ko igaragaza ibisa nka ‘pornographie’ ndetse n’ihohotera rishingiye ku gitsina.
Uyu muyobozi yakomeje avuga ko hari imitego myinshi we na Komite Nyobozi ye batezwe, bikaba byarabakomye mu nkokora mu ntego bari bafite, ariko ahamya ko iyo mitego itazongera kubafata.
Ati “Ndabizeza ko uyu mwaka uzatubera mwiza. Ntawe uzongera kudutega imitego ngo bimuhire.“
Mu kiganiro kirambuye yagiranye na Minani Hemedi, Mvukiyehe yemeye ko uyu mwaka wababereye igihombo ariko asaba abakunzi ba Kiyovu Sports kwirinda ababarangaza babangisha ikipe yabo.
Ubuyobozi bw’iyi kipe buhamya ko bwagize igihombo cyatewe no kuba hari abakinnyi baguzwe bafite uburwayi buzatinda gukira.
Mvukiyehe yakomeje avuga ko abakunzi ba Kiyovu Sports badakwiye kurangazwa cyangwa ngo bacibwe intege n’ibivugwa mu kipe abereye umuyobozi.
Yongeyeyeo ko we na Komite Nyobozi ye, biteguye gukorera mu ibanga rikomeye, ku buryo urutonde rw’abakinnyi bashya bazinjira muri iyi kipe ndetse n’abazasigara, rutangazwa habura ukwezi kumwe ngo Shampiyona itangire. Ibi ngo bizabafasha gukora ibyabo neza kandi bizatuma bagera ku ntego zabo.
Kiyovu Sports yari yaguze abakinnyi b’amazina akomeye yaba mu Rwanda no mu Burundi nka Kimenyi Yves yakuye muri Rayon Sports, Ngendahimana Eric yakuye muri Police FC, Bigirimana Abedi yakuye i Burundi na Ngandu Omar wari ukubutse muri Oman.
Bamwe mu bakinnyi barimo Saba Robert na Samson Babuwa, bamaze gusoza amasezerano yabo muri iyi kipe, ndetse ibiganiro by’ahandi bazerekeza bikaba bigeze kure.
Igihe ni iki: Mvukiyehe yongeye kwizeza Abayovu igikombe.
FC Barcelone mu ihurizo ryo kwandikisha abakinnyi bashya, kurenza imishahara yagenwe no kugumana Messi.
Ikinyamakuru Goal cyatangaje ko FC Barcelone yamaze kurenza umubare w’imishahara wemewe ku ikipe imwe muri Shampiyona y’Icyiciro cya Mbere muri Espagne, La Liga, ndetse ubu idashobora kwandikisha abakinnyi bashya iherutse kugura barimo Sergio Agüero, Memphis Depay, Emerson na Eric García.
Lionel Messi ni undi mukinnyi ushobora kwiyongera kuri aba nyuma y’uko amasezerano ye yarangiye ku wa 30 Kamena ndetse ibiganiro byo kuyongera bikaba bikomeje, ariko FC Barcelone isabwa kubanza kugabanya imishahara yayo mbere yo kongera kumusinyisha.
Bamwe mu bakinnyi b’iyi kipe batangiye gusunikirwa ku muryango ugana hanze, bamwe babyihitiyemo, abandi ku gahato bitewe n’uko bikwiye ko batanga umwanya ku bandi baguzwe.
Kuri uyu wa Kabiri, Junior Firpo yagurishijwe muri Leeds United yo mu Bwongereza kuri miliyoni 13£. Uyu musore ukina inyuma ku ruhande, yari amaze imyaka ibiri gusa ageze muri FC Barcelone.
Kumugurisha birafasha iyi kipe kuzigama miliyoni 8£ ku mwaka w’imikino.
Francisco Trincão yoherejwe mu Bwongereza nk’intizanyo muri Wolves, ku buryo ishobora kumugura. Konrad De La Fuente yagurishijwe muri Marseille naho Jean Claire-Todibo agurishwa muri Nice. Aba babiri ba nyuma bashobora gutuma FC Barcelone yizigama miliyoni 9£ yatangaga mu kubahemba no kwishyura ibindi bitandukanye.
Myugariro Matheus Fernandes yashyizwe ku ruhande nyuma yo gusesa amasezerano ye ndetse avuga ko azitabaza inkiko kuko yirukanywe binyuranyije n’amategeko.
Gusa, kurekura abo bakinnyi bose ntibigahije kuri FC Barcelone ndetse kuri ubu amaso yayerekeje ku bandi batatu ishobora kugurisha barimo Samuel Umtiti, Philippe Coutinho na Miralem Pjanić kugira ngo ishake uko igabanya miliyoni 171£ ku mishahara yayo.
Bivugwa kandi ko ubundi buryo buri gutekerezwa ari ukugabanyiriza imishahara abahembwa menshi barimo Gerard Piqué, Jordi Alba, Sergi Roberto, Sergio Busquets, Antoine Griezmann na Ousmane Dembélé.
Kugabanya iyo mishahara bizabafasha kongera gusinyisha Lionel Messi wasoje amasezerano ndetse kuri ubu akaba ari kumwe n’Ikipe y’Igihugu cye cya Argentine muri Copa América.
Uyu munyabigwi wa FC Barcelone, yitezweho gukomereza urugendo rwe rwo gukina i Camp Nou, ariko ahembwa menshi ndetse ntazongera amasezerano natabona ibyo yasabye.
Mu mwaka utaha w’imikino, FC Barcelone itegerejweho kwitwara neza nyuma y’uko ibaye iya gatatu muri Shampiyona ya 2020/21 mu gihe yasezerewe itarenze 1/8 muri UEFA Champions League.
APR FC yasinyishije Nsabimana Aimable na Bacca.
Amakuru IGIHE yamenye ni uko Nsabimana wari usoje amasezerano muri Police FC, yasubiye muri APR FC nyuma yo kumvikana na yo muri iki cyumweru.
Uyu myugariro wo hagati yari amaze imyaka itatu akinira Police FC yagezemo muri Gashyantare 2018, avuye muri Minerva Punjab FC yo mu Buhinde.
Yasubiye muri APR FC yakiniye hagati ya 2016 na 2018 ubwo yari avuye muri Marines FC, na yo yagezemo avuye muri SEC Academy.
APR FC ishobora gutakaza Kapiteni wayo, Manzi Thierry, bivugwa ko yifuzwa n’ikipe yo mu Cyiciro cya Mbere muri Georgia, akaba yaba umusimbura we.
Undi mukinnyi werekeje muri APR FC ni Kwitonda Alain ‘Bacca’ ukina asatira izamu.
Amakuru IGIHE yamenye ni uko ubuyobozi bw’Ikipe y’Ingabo n’ubwa Bugesera FC uyu mukinnyi yakiniraga, bwombi bwamaze kumvikana ku buryo isaha n’isaha azerekanwa yambaye umukara n’umweru.
Kwitonda agiye gusimbura abakinnyi barimo Byiringiro Lague uzerekeza mu Cyiciro cya Kabiri mu Busuwisi.
Andi mazina bivugwa ko yifuzwa muri APR FC ni Nshuti Dominique Savio usoje amasezerano muri Police FC, Nishimwe Blaise ufite amasezerano y’umwaka umwe muri Rayon Sports na Mugisha Gilbert usoje amasezerano muri Rayon Sports.
Ndayiragije watozaga Kiyovu Sports ageze mu muryango usohoka.
Ku wa 5 Gicurasi 2021 ni bwo ubuyobozi bwa Kiyovu Sports bubicishije kuri Twitter bwatangaje ko bwamaze gusinyisha umutoza Ndayiragije Étienne, gusa ntabwo bigeze basobanura uko aya masezerano ateye (igihe azarangirira).
Nubwo abayobozi ba Kiyovu Sports ndetse na Ndayiragije batatangaje igihe amasezerano bagiranye azarangirira, ariko amakuru IGIHE yamenye avuga ko uyu mutoza yari yasinye amasezerano y’amezi abiri gusa hanyuma yarangira impande zombi zigasubira mu biganiro ku masezerano mashya.
Ibi bisobanuye ko uyu mutoza ari ku isoko nk’abandi bose badafite amasezerano y’akazi. Amakuru IGIHE yamenye avuga ko mbere y’uko Ndayiragije asubira i Burundi gusura umuryango we, yabanje kugirana ibiganiro n’ubuyobozi bwa Kiyovu Sports ku bijyanye n’amasezerano mashya n’ibiyakubiyemo ariko ntibabyumvikanyeho.
Bivuze kandi ko mu gihe impande zombi zitahuza, Ndayiragije yatandukana na Kiyovu Sports. Muri bimwe uyu mutoza yifuza harimo kugumana bamwe mu bakinnyi beza b’iyi kipe barimo Saba Robert n’abandi bakomeje kwifuzwa n’andi makipe.
Kuva ageze muri Kiyovu Sports, Ndayiragije yatoje imikino 11 atsindamo itanu, atsindwamo ine, anganyamo ibiri. Yasoje Shampiyona ku mwanya wa mbere mu makipe umunani yahataniraga kutajya mu Cyiciro cya Kabiri.
Gorilla FC yirukanye abakinnyi barindwi barimo Kapiteni wayo.
Ikipe ya Gorilla FC byayisabye gutsinda umukino wa nyuma wa Shampiyona yahuyemo na Sunrise FC ku bitego 2-1 kugira ngo igume mu Cyiciro cya Mbere. Gusa, uyu mwaka hari abakinnyi batayihaye umusaruro yari ibitezeho.
Mu rwego rwo kwiyubaka yirinda kuzisanga ahabi nk’uko byayigendekeye muri uyu mwaka w’imikino ushize, Gorilla FC yamaze gusezerera abakinnyi barindwi ndetse irateganya kwirukana abandi.
Abamaze kwirukanwa kugeza ubu ni Tuyisenge Pekeyake ’Pekinho’ wayizamuye akaba yari na Kapiteni wayo, rutahizamu Sinamenye Cyprien, abanyezamu Mugisha Yves na Mpawenimana Emmanuel, Mukunzi Vivens ukina hagati mu kibuga, Munyeshuri Aaron na Manace. Uretse aba bakinnyi kandi, hari n’abandi bane cyangwa batanu barimo abanyamahanga bagomba kwirukanwa muri iyi kipe.
Gorilla FC yamaze gusinyisha amasezerano y’imyaka itatu, umunyezamu Ndoli Jean Claude wavuye muri Musanze FC, inongerera amasezerano y’imyaka itatu Iradukunda Simeon ukina hagati mu kibuga.
Iyi kipe imaze umwaka umwe mu Cyiciro cya Mbere, yasoje Shampiyona iri ku mwanya 14 mu makipe 16.
Brésil yageze ku mukino wa nyuma wa Copa América, Neymar ati “Ndashaka Argentine”.
Brésil izakina n’ikipe ikomeza hagati ya Argentine na Colombia mu wundi mukino wa ½ uteganyijwe kuri uyu wa Kabiri.
Iki gihugu cyakiriye irushanwa ry’uyu mwaka, cyaritwaye inshuro zose ryabaga ryabereye ku butaka bwacyo. Kuri iyi nshuro, cyongeye kubishimangira gitsinda Peru.
Mu minota 20 ya mbere, umunyezamu wa Peru, Pedro Gallese, yakuyemo imipira ibiri ikurikiranye yatewe na Neymar na Richarlison mu gihe kandi na Casemiro yagerageje uburyo bwiza bugasubizwa inyuma n’abanya-Peru.
Brésil yakomeje gukina umukino wuzuyemo amacenga, ariko byayisabye gutegereza umunota wa 35, itsinda igitego cyinjijwe na Paqueta n’ubundi wayifashije gusezerera Chili muri ¼.
Neymar winjiriye mu ruhande rw’ibumoso, yacenze abakinnyi batatu mbere yo guhindura umupira washyizwe mu izamu na Paqueta atereye ishoti muri metero 10.
Kwinjira mu kibuga kwa Marcos Lopez na Raziel Garcia mu gice cya kabiri, byafashije Peru guhindura umukino, ishaka uburyo yishyura.
Ubu bushakashatsi bwagaragaje ko siporo ikoreshejwe imbaraga nyinshi ari ikozwe mu hagati y’iminota 15 na 30, mu minsi irenze ibiri cyangwa itatu. Gusa benshi bakora izi siporo ntabwo barware MND, bikaba ariyo mpamvu bikibazwaho ndetse ubushakashatsi bugikomeje.
Dr Cooper-Knock yagize ati “Ntabwo tuzi uri mu byago byo kwandura niyo mpamvu tutavuga ngo ni uyu ugomba kuyikora n’uyu ugomba kuyihagarika. Kandi buri wese aramutse aretse imyitozo byateza ingaruka nyinshi kurushaho.”
Umuyobozi w’ishuri ryigisha siyansi y’uturemangingo [Neurosciences] muri Sheffield, Prof Dame Pamela Shaw, yavuze ko impamvu bitekerezwa ko siporo ikoreshejwe imbaraga nyinshi ishobora kuba intandaro yo kwandura MND, ari ukubera ko umubiri uba ufite umwuka muke mu gihe umuntu akora iyo myitozo, bigateza ikibazo mu turemangingo twitwa Motor [Neurone moteur]. Bigatuma dushobora gupfa ku muntu ufite umubiri ufite intege nke.
Dr Brian Dickie we yavuze ko hagikenewe ubundi bushakashatsi bwimbitse kuri iki kibazo cy’abakora imyitozo n’indwara ya Motor Neurone Disease.
u nshuro ya gatatu yikurikiranya, abantu barenze ijana banduye Covid-19.
Umugore w’imyaka 57 yitabye Imana i Kigali azize Covid-19, umubare w’abo imaze guhitana uba 366.
Mu barwayi bashya abenshi babonetse mu mujyi wa Kigali 59 naho 14 babonetse muri Rubavu. Abakirwaye bose ni 953 barimo icyenda barembye.
Abantu bamaze guhabwa urukingo rwa Covid-19 ni 388716 barimo 238,734 bamaze guhabwa doze ya kabiri y’urukingo rwa AstraZeneca.
Ubwandu bwa Covid-19 bukomeje kwiyongera mu Rwanda muri iyi minsi mike ishize kuko ni ku munsi wa gatatu wikurikiranya haboneka abantu barenze ijana banduye ku munsi.
Minisitiri w’Ubuzima, Dr Ngamije Daniel yasabye abaturage kutirara ngo badohoke ku ngamba zo kwirinda Covid-19 kuko igihari kandi yica.
Minisitiri Ngamije yakomoje ku mpamvu imibare y’abandura Covid-19 iri kwiyongera.
Aganira na Televiziyo y’Igihugu kuri uyu wa Kane, Dr Ngamije yatangaje ko kudohoka ku mabwiriza biri mu bikomeje gutuma umubare w’abandura wiyongera.
Yagize ati “Ndumva imwe mu mpamvu yatumye ubwandu bwiyonhera ari ubwinshi bw’ibipimo bifatwa ariko nanone twapimye abantu benshi bambutse baturuka muri Repubulika Iharanira Demokarasi ya Congo mu minsi ishize.”
Yongeyeho ko hari abaturage bamwe badohotse ku mabwiriza bakirara nyuma yo kubona bimwe mu bikorwa byari byarahagaritswe bikomorerwa.
Hari hashize iminsi imibare itangazwa y’abantu bandura ku munsi itagera kuri 50 ariko mu minsi mike ishize byariyongereye. Mu minsi ibiri ishize, abantu 239 nibo banduye Covid-19 mu gihe yahitanye batanu.
Minisitiri Ngamije yavuze ko urugamba rwo guhashya Covid-19 rureba buri wese.
Ati “Imibare ihari kuyigenzura biracyashoboka ariko tugomba kwitonda. Tugomba kumva ko mu gihe habonetse ubwandu burenze abantu ijana ku munsi, biba ari umutwaro ku gihugu.”
Yashishikarije abaturage gukomeza kwitabira ibikorwa byo kwikingiza nk’uburyo bwizewe bwo guhashya icyorezo.
Kugeza kuri uyu wa Gatatu abantu bari bamaze kwandura Covid-19 mu Rwanda bangana na 27548 barimo 26341 bakize mu gihe Abakirwaye ari 842 barimo batandatu barembye.
Abantu 238,319 nibo bamaze guhabwa doze ya kabiri y’urukingo rwa rwa AstraZeneca mu gihe abasaga 375,000 bamaze guhabwa nibura doze imwe.
Umugore w’imyaka 54 yishwe na Covid-19 i Kigali.
Byatumye umubare w’abamaze guhitanwa n’icyo cyorezo kuva kigeze mu Rwanda ugera kuri 365.
Abantu banduye kuri uyu wa Gatatu ni 114 bituma abamaze kwandura bose baba 27548. Abakize ni 64, bituma abamaze gukira bose baba 26341. Abakirwaye ni 842 barimo batandatu barembye.
Mu barwayi bashya, abenshi babonetse i Kigali kuko habonetse 62 mu gihe i Rubavu havuye 20.
Abantu 238,319 nibo bamaze guhabwa doze ya kabiri y’urukingo rwa rwa AstraZeneca barimo 824 baruhawe kuri uyu wa Gatatu.
Perezida Kagame yagaragaje amakosa yakozwe ubwo Afurika yetereranwaga mu guhashya SIDA
Yabitangaje kuri uyu wa Kabiri mu nama y’Inteko rusange ya Loni yigaga ku cyorezo cya SIDA. Iyi nama izasozwa kuwa 10 Kamena igamije kurebera hamwe ibimaze kugerwaho ku ntego zari zafashwe mu 2016 zo kuba virusi itera SIDA ari amateka mu 2030.
Perezida Kagame yavuze ko ku ruhande rw’u Rwanda, hari ibyagezweho mu guhashya virusi Itera SIDA, birimo intego ya 90, 90, 90 isaba ko nibura hejuru ya 90% by’ababana na HIV baba bazi uko bahagaze, 90 ku ijana bafata imiti igabanya ubukana kandi nibura 90% bafite virusi nke cyane mu maraso.
Yavuze ko kandi guhera mu 2005, ubwandu bwa virusi Itera SIDA mu Rwanda bwagumye kuri 3%.
Ati “Icyakora si umwanya wo kwishimira intsinzi. Haracyari 95 dukwiriye kuba tugeraho ndetse 100 %. Niyo mpamvu icyerecyezo gishya cya politiki gikenewe ngo virusi itera SIDA irandurwe burundu bitarenze 2030.”
Perezida Kagame yavuze ko nubwo ubu isi ihanganye n’icyorezo cya Covid-19, ari icyorezo nka virusi Itera SIDA kandi byombi bifite amasomo bikwiriye kwigisha isi arimo ubufatanye, nubwo imyaka bimaze itangana.
Ati “Icya mbere imbaraga mu guhangana nabyo byombi ziracyashingira ku bukire cyangwa ubukene. Kumara igihe kugira ngo hagire igitangira gukorwa mu guhangana na virusi Itera SIDA muri Afurika byari amakosa kuko byatumye virusi ikomeza gukwirakwira nubwo kuyivura byashobokaga.”
“Hari n’abumvaga ko Abanyafurika batazabasha kujya bafatira imiti ku gihe. Imyaka icumi yarihiritse ari ko ubuzima bw’abaturage buhatikirira. Ibintu byahinduye isura mu guhashya virusi itera SIDA muri Afurika ubwo habaga ubwumvikane busesuye bwo gushora cyane mu nzego z’ubuzima imbere mu bihugu biciye muri gahunda nka PEPFAR, Global Fund n’izindi”.
Yavuze ko ibyo bikorwa byubatswe mu guhashya virusi Itera SIDA mu myaka ishize, ahenshi muri Afurika ari nabyo byifashishijwe ubwo icyorezo cya Covid-19 cyibasiraga isi.
Ati “Nko mu Rwanda, Laboratwari y’igihugu yapimye ibizamini byinshi bya Covid-19, nayo yubatswe igamije guhangana na virusi itera SIDA. Nubwo twaba turi mu murongo wo guhashya icyorezo runaka, dushobora gukorera hamwe nk’abafatanyabikorwa amikoro agakoreshwa mu buryo bwumvikana hagamijwe kubakira ubushobozi inzego z’ubuzima.”
Perezida Kagame yavuze ko iyo hari ibyubatswe mu buvuzi bigamije kurwanya icyorezo runaka, bitabuza ko byifashishwa mu gihe habonetse ikindi kibazo gisaba gutabara ubuzima bw’abantu.
Yatanze urugero nk’igihe haba hubatswe ahavurirwa ababyeyi babana na virusi Itera SIDA, nyamara nyuma hakaboneka umubyeyi urwaye na malaria. Yavuze ko ari ibintu bishoboka ko yahavurirwa ubuzima bwe bugatabarwa.
Ati “Dukwiriye gufatirana iki gihe mu kongera imikoranire mu bushakashatsi muri Afurika, no gushora mu ikorwa ry’imiti n’inkingo ku mugabane wacu.”
Ishami rya Loni rishinzwe kurwanya SIDA rigaragaza ko abagera kuri miliyoni 37.6 ku isi babanaga na Virusi Itera SIDA mu 2020 barimo miliyoni 1.5 bayanduye uwo mwaka. Habarurwa nibura abantu ibihumbi 690 bishwe na SIDA n’izindi ndwara zifite aho zihuriye nayo mu 2020.
Ku wa Gatandatu tariki 6 Nyakanga 2019 nibwo iki gitaramo ku nshuro yacyo ya cumi kuva gitangijwe mu Rwanda, cyabereye muri Kigali Serena Hotel.
Cyahurije hamwe abamurika imideli batandukanye bo mu Rwanda no hanze yarwo ndetse n’abayihanga, biyerekanye mu buryo bwanyuze abacyitabiriye.
Herekanywe imyambaro itandukanye irimo iy’inzu zihanga imideli nka Ucoco na The 5 Mith yo mu Burundi, By The Way Clothes yo mu Bubiligi na Gissa Fashion Design yo muri Suède.
Abahanga imideli bo mu Rwanda biyerekanye barimo Aqua, Ihogoza Design, Dk Textiles, Iby’iwacu Summer Collection, Mundi Design na Karen Karsh wa Karsh Collections.
Ibi birori byatangijwe na John Bunyeshuri, kuri iyi nshuro byari bitandukanye n’ibyabanje cyane ko ubu byamaze kujya mu maboko ya Sosiyete yitwa ‘Iby’iwacu’ ya Umulisa Fiona Cécile ikaba ariyo yabiteguye ndetse ikanabikurikirana kuva bitangiye kugeza birangiye.
Sayaka Akimoto ushinzwe kumenyekanisha Tokyo Africa Collection 2019 na Leo Sugo utegura iki gikorwa bari mu bacyitabiriye.
Leo Sugo yavuze ko muri iki gikorwa batumiye abamurika imideli n’abayihanga bo mu Rwanda kuba bazacyitabira cyane ko bafitanye imikoranire. Iki gikorwa cyahujwe na Kigali International Fashion Week izabera mu Buyapani.
John Bunyeshuri watangije Kigali Fashion Week akaba ari nawe wari uyoboye ibirori, yavuze ko aho Kigali Fashion Week iri uyu munsi ari aho kwishimirwa kuko hari abantu benshi yafashije.
Yakomeje avuga ko icyo ashaka ari ukuzamura buri muntu ufite impano mu ruganda rw’imideli kuko aribyo bizatuma rukomeza gukura umunsi ku wundi rukagera kure.
Ati “Impamvu Kigali Fashion Week itandukanye n’ibindi birori by’imideli ni uko njya ahantu hatandukanye; uyu mwaka nagiye i Musanze na Huye nkabwira umuntu nti uhanga imyenda? Reka tukuzamure. Akambwira ati ’ese nzishyura angahe?’ Nkamubwira nti ntabwo nkeneye amafaranga ahubwo icyo nshaka ni ukukumenyekanisha.”
Kigali Fashion Week yatangiye mu 2012, itangirana n’ibindi birori birimo icya Kampala, Bujumbura na Nairobi Fashion week.
Inategura ibitaramo muri Ghana n’ibindi bihugu bikomeye ndetse yanatangiye ibirori birimo Kigali International Fashion Week ibera mu Buholandi, u Bubiligi, u Budage n’u Bwongereza.
Uyu mwaka bazatangira ibindi birori birimo ibizabera i New York, Tokyo, Thailanda na Singapore.
Ati “Mu Bubiligi ntitwiga byinshi byerekeye u Rwanda, twiga amateka make mu muryango ariko ubukungu ntacyo twiga, politike ntacyo twiga, amateka yo aba ari make cyane. Ubu ndishimye cyane.”
Ibyo Louise yavuze abihuriyeho na Mike nawe utuye mu Bubiligi, aho yemeza ko urugendo yagize rwasize amenye byinshi ku gihugu akomokamo.
Ati “Ntababeshye iyi ndi mu rugo ababyeyi banjye ntibajya bavuga u Rwanda cyane, kuri iyi nshuro nagize amahirwe yo kwiga byinshi ku butaka nkomokaho ni nsubira mu Bubiligi nzaba nzi byinshi ku gihugu cyanjye kandi ndabyishimiye.”
Aba bombi hamwe na bagenzi babo bahuriza ku kuba nibasubira mu bihugu baturutsemo bazagira uruhare mu gusangiza abandi ukuri k’u Rwanda kandi bakabashishikariza kuba nabo barusura.
Biteganyijwe ko uru rubyiruko ruzakomeza gusura ibice bitandukanye by’Igihugu birimo Inzu Ndangamurage y’u Rwanda, Pariki y’Akagera n’ibyiza nyaburanga bigize ikiyaga cya Kivu.
Iyi kipe yatsindiwe ku mukino wa nyuma mu 2019, yakomeje gusatira ndetse yabonye uburyo bwiza bwageragejwe na Gianluca Lapaduka, umunyezamu Ederson Morães atabara izamu rya Brésil.
Gutsinda uyu mukino byatumye Brésil igera ku mukino wa nyuma wa Copa América yimuriwe muri uyu mwaka nyuma y’uko itabaye mu 2020 kubera COVID-19.
Aganira n’itangazamakuru nyuma y’umukino, rutahizamu wa Brésil, Neymar, yavuze ko yifuza guhura na Argentine ku mukino wa nyuma.
Ati “Ndashaka Argentine ku mukino wa nyuma. Ni yo nshyigikiye kuko mfitemo inshuti nyinshi. Ku mukino wa nyuma, Brésil izatsinda.”
Umukino wa nyuma wa Copa América, uzabera kuri Stade Maracanã saa Munani z’ijoro rishyira ku Cyumweru, tariki ya 12 Nyakanga 2021.
Kuki Police FC yaryumyeho kuri Muhadjiri?
Ku wa 2 Nyakanga ni bwo hamenyekanye amakuru avuga ko Hakizimana Muhadjiri yamaze gusinyira Police FC amasezerano y’umwaka umwe, agahabwa miliyoni 15 Frw, akanemererwa umushahara wa miliyoni 1 Frw buri kwezi.
Gusa, ubwo aya makuru yamenyekanaga, ubuyobozi bwa Police FC bwahakanye ko koko Muhadjiri yamaze gusinyira iyi kipe nk’uko Umunyamabanga Mukuru wayo, CIP Bikorimana Obed, yabibwiye IGIHE.
Ati “Ntabwo ari byo, gusa na we ni umwe muri benshi twifuza kandi nta n’ikipe itakwifuza umukinnyi mwiza.”
Kugeza ubu ntabwo Police FC iremeza aya makuru yaba ku mbuga nkoranyambaga zayo cyangwa biciye mu buyobozi bwayo nk’uko byagiye bigenda ku bandi bakinnyi yagiye isinyisha, ari na yo mpamvu bikomeje guteza urujijo.
Gusa, ubwo hari hashize amasaha make hagiye hanze amakuru y’isinyishwa rya Hakizimana Muhadjiri, kuri Twitter ya Police FC, hashyizweho ifoto y’umukinnyi utaragaragajwe, ashyira umukono ku masezerano, bikurikizwa amagambo agira ati "Mufore uwo ari we?"
Amakuru IGIHE yamenye, avuga ko uyu mukinnyi ashobora kuba yarahawe sheki yo kuzabikuza ku wa Gatatu, tariki ya 7 Nyakanga.
Amakuru avuga ko impamvu yo kuba ubuyobozi bwa Police FC butaremeza iby‘isinya rya Hakizimana Muhadjiri, ari uko hari ibitarasobanuka neza hagati y‘impande zombi birimo kuba uyu mukinnyi atarabona amafaranga yasezeranyijwe.
Ibinyujije kuri Twitter, AS Kigali yasezeye kuri Hakizimana Muhadjiri ku Cyumweru, imwifuriza amahirwe ahandi azerekeza nyuma y’umwaka umwe yayikiniye, aho yayifashije kugera mu ijonjora rya nyuma rigana mu matsinda ya CAF Confederation Cup ya 2020/21 ndetse akaba yarasize ibonye itike yo gukina iri rushanwa Nyafurika mu mwaka utaha w’imikino.
Uyu mukinnyi w’imyaka 27 ku byangombwa akiniraho, amaze mu Rwanda umwaka umwe yakiniyemo AS Kigali nyuma yo gutandukana na Emirates Football Club yakiniye muri Leta Zunze Ubumwe z’Abarabu mu mwaka w’imikino wa 2019/20.
Yerekeje muri Asia nyuma y’imyaka itatu akinira APR FC yari yaragezemo muri Nyakanga 2016 avuye muri AS Kigali, na yo yari yamuguze muri Mukura Victory Sports.
Hakizimana Muhadjiri uvukana na Kapiteni w’Amavubi, Haruna Niyonzima, yatowe nk’umukinnyi mwiza w’umwaka w’imikino wa 2017/18 mu Rwanda.
Nyuma yo kuzamurwa n’umutoza Mungo Jitiada ‘Vigoureux’, Muhadjiri yakiniye Etincelles, ayivamo yerekeza muri Kiyovu Sports, nyuma ajya gukinira Mukura Victory Sports yamazemo imyaka ibiri mbere yo kugurwa na AS Kigali FC atakiniye igahita imutanga muri APR FC.
Manchester City na Tottenham ni andi makipe yo mu Bwongereza aheruka gukorwaho filimi mbarangankuru nk’iyo.
Mu mwaka utaha w’imikino wa 2021/22 uzatangira muri Kanama,Arsenal ni yo kipe izaba igezweho muri All or Nothing, aho izajya yemerera camera za Amazon gufata amashusho atandukanye yo hanze y’ikibuga no kuri Emirates Stadium.
Iyi gahunda ya televiziyo ikunzwe n’abatari bake, izaba igaragaza imikorere y’imbere y’iyi kipe y’umupira w’amaguru irimo uburyo abakinnyi bitwara mu rwambariro mbere na nyuma y’umukino ndetse hazaganirizwa n’abafite amazina akomeye bo muri Arsenal barimo abakinnyi n’abatoza.
Manchester City na Tottenham zagarutsweho mu bice byabanje by’iyi filimi mbarankuru ndetse kuri ubu Arsenal itegerejweho kuva mu makipe yo hagati ku rutonde, ni yo izaba igezweho mu mwaka utaha w’mikino.
All or Nothing ni iki?
All or Nothing ni filimi mbarankuru ikorwa na Amazon, ikagaruka ku buzima bw’imbere mu makipe atandukanye akomeye mu mupira w’amaguru.
Amakipe aheruka kuyigaragaramo arimo umukeba wa Arsenal mu Majyaruguru ya Londres, Tottenham, na Manchester City yatwaye igikombe giheruka cya Premier League. Hari kandi na Juventus na Bayern Munich zikomeye i Burayi.
Uruhererekane rwayo rwatangiye gukorwa mu 2015 haherewe ku makipe yo muri NFL (umupira w’amaguru wo muri Leta Zunze Ubumwe za Amerika), ariko kuri ubu yaguriwe mu mupira w’amaguru w’i Burayi nyuma y’uko ikigo cya Amazon cyaguye ibikorwa byacyo bikajyamo no kwerekana imikino ya Premier League kuri Amazon Prime.
Umuyobozi w’Itumanaho n’itangazamakuru muri Arsenal, Mark Gonnella, yagize ati “Twiteguye guha abafana bacu bari hirya no hiryo ku Isi ishusho yihariye y’imbere mu ikipe n’uburyo ikora umunsi ku munsi. All or Nothing izaha abafana bacu n’abakunzi bacu amahirwe yo kumenya ikigira Arsenal ikipe idasanzwe, amateka yacu yo gutwara ibikombe n’intego dufite ngo twitware neza ahazaza.”
Dani Grabiner uhagarariye ibiganiro bya Amazon mu Bwongereza, yavuze ko Arsenal ari ikipe y’amateka ndetse biteguye kugeza ku bakunzi bayo urugendo rwayo rwose mu mwaka utaha w’imikino.
Filimi mbarankuru izakorwa kuri Arsenal, izagaragara kuri Prime Video mu 2022. Izakorerwa ahantu hatandukanye harimo kuri Emirates Stadium, ku kibuga cy’imyitozo no hanze yacyo, aho hazarebwa n’uburyo abayigize babaho mu buzima busanzwe.
Inkoramutima za APR FC zashimiwe kuzirikana abamugariye ku rugamba rwo kubohora igihugu (Amafoto)
Ku Cyumweru, tariki ya 4 Nyakanga 2021, ni bwo abagize Inkoramutima za APR FC basuye abamugariye ku rugamba rwo kubohora igihugu bo mu Murenge wa Muyumbu, babagenera ibiribwa n’ubwisungane mu kwivuza bwahawe abantu 180.
Umuyobozi w’Akarere ka Rwamagana, Mbonyumuvunyi Radjab, yashimiye Inkoramutima za APR FC ndetse n’ubuyobozi bw’iyi kipe ku gikorwa cy’urukundo bakoze, abasaba ko cyaba ngarukamwaka.
Umunyamabanga Nshingwabikorwa w’Umurenge wa Muyumbu, Bahati Bonny, yavuze ko igikorwa cyakozwe n’Inkoramutima za APR FC akigereranya n’icy’ubutwari.
Ati “Ni igikorwa gishimishije buri muntu wese yaba ari umuyobozi cyangwa undi wese yakwishimira. Byaradushimishije kuko byakozwe ku munsi wo Kwibohora, bikorerwa abamugariye ku rugamba n’ubundi bagize uruhare mu Kwibohora. Mu by’ukuri njye ni igikorwa mbona nk’icy’ubutwari.”
Yakomeje agira ati “Buri mwaka ubuyobozi bw’Umurenge dufatanye n’ubw’Akarere, ku munsi wo Kwibohora dutegura igikorwa cyo kwishimana na bariya bamugariye ku rugamba kugira ngo turebeke ko tubaha agaciro kandi ko uyu munsi igihugu gitekanye kubera bo. Twifuza ko ibikorwa nk’ibi byakomeza.”
Umuyobozi w’Inkoramutima za APR FC, Sam Friend, yavuze ko impamvu bahisemo kwifanya n’abamugariye ku rugamba rwo kubohora igihugu ari uko ibimaze kugerwaho babigizemo uruhare.
"Twashatse kwifatanya na bo ku munsi wo kwibohora ariko tunabagaragariza ko tuzirikana ubutwari bwabo mu rugamba rwo kwibohora."
Murigande Charles uhagarariye abamuriye ku rugamba, na we yashimiye cyane Inkoramutima za APR FC ku gikorwa cy’urukundo zaberetse, ababwira ko aho bari hose na bo ari APR FC ku mutima, anaboneraho kubasaba kubashimirira cyane ubuyobozi bw’Ikipe y’Ingabo.
Mu Murenge wa Muyumbu habarizwa abamugariye ku rugamba rwo kubohora igihugu bari mu miryango igera kuri 81, batujwe mu midugudu ibiri kuva mu myaka itandatu ishize. Mu mwaka ushize, ubuyobozi bw’uyu Murenge bwatanze inka ku miryango itanu.
Izabiriza ati “Kuba ikiri urwego rusa nka ngishwanama nibyo bigitera ibyo bibazo, kuko bicaye hamwe bakiga ibibazo byose. Kuba ayo masezerano atarasinywa ntabwo ishobora kujyaho ngo ikore nk’izindi nteko.”
PAP ntabwo iratangira gutora amategeko, icyo ikora ni ugutora imishingashusho y’itegeko ritanga imirongo migari (Model law) bitewe n’ikibazo gihari bashaka gukemura. Iyo umushingashusho umaze gutorwa muri PAP, wohererezwa AU, hanyuma byakwemezwa bikoherezwa mu bihugu kugira ngo byemezwe burundu bitangire gukurikizwa.
Ibyitezwe ku mubano w’u Rwanda na Tanzania ku buyobozi bwa Suluhu.
U Rwanda nk’igihugu, rufite Tanzania nk’umuturanyi wo mu Burasirazuba bwarwo ariko by’umwihariko ibihugu byombi bifitanye amateka n’umubano wihariye haba mu buhahirane, politiki, ibikorwaremezo, ubukungu n’umutekano.
Mu myaka itanu ishize ubwo Tanzania yayoborwaga na Dr John Pombe Magufuli [aruhukire mu mahoro], u Rwanda n’igihugu cye byagaragaje ubushake buhambaye bw’ubufatanye mu nzego zitandukanye.
Paji nshya y’ubufatanye hagati y’ibihugu byombi yagaragaye cyane kuva mu myaka ya 2015, ubwo Dr Magufuli yari amaze gutorerwa kuyobora iki gihugu ndetse muri Nyakanga 2016, Perezida Kagame yagiye i Dar es Salaam muri Tanzania, aho yafunguye ku mugaragaro imurikagurisha rya 40 ryiswe ‘Dar es Salaam International Trade Fair (DITF)’. Muri urwo ruzinduko hasinywe amasezerano y’ubufatanye mu nzego z’ubuhahirane.
Mu mpera z’uwo mwaka kandi itsinda ry’intumwa z’u Rwanda ryagiye muri Tanzania riganira n’ubuyobozi bwaho ku kuzamura ubucuruzi bw’ibihugu byombi no kwigira hamwe uko hakemurwa amananiza mu bucuruzi yagaragaraga cyane ku ruhande rwa Tanzania nk’ahantu abacuruzi bo mu Rwanda banyuraga kugira ngo bagere ku cyambu cya Dar es Salaam.
Mu 2018, nibwo ibihugu byombi byasubukuye umushinga mugari wa Gari ya Moshi wari waratangiye kuganirwaho muri za 2000 ariko abari abayobozi ba Tanzania barakomeje kugenda biguru ntege mu ishyirwa mu bikorwa ryawo.
Muri uwo mwaka wa 2018, nibwo kandi bahise basinya amasezerano yo kubaka uyu muhanda w’ibilometero 532, yashyizweho umukono ku wa 9 Werurwe 2018. Uyu mushinga wagombaga gutwara miliyari 3,6$.
Ku ruhande rw’u Rwanda, inzira umuhanda uzanyuramo yerekana ko uzanyura ku Rusumo ukagera mu Mujyi wa Kigali [ahari Dubai Ports muri Kicukiro] ariko hakiyongeraho agace k’ibilometero 18 kagera ku Kibuga cy’Indege cya Bugesera.
Mu myaka 10 Kikwete yayoboye Tanzania, ubucuruzi hagati y’ibihugu byombi bwabarirwaga muri miliyoni 5.7$ ku mwaka. Mu mwaka wa mbere wa Magufuli bwarazamutse bugera kuri miliyoni 17,6 $. Imibare yo mu 2019, igaragaza ko u Rwanda rwoherezaga muri Tanzania ibicuruzwa bifite agaciro ka miliyoni 5,1$ mu gihe Tanzania yacuruzaga mu Rwanda ibifite agaciro ka miliyoni 224,54$.
Ku wa 17 Werurwe nibwo Perezida Dr Magufuli yatabarutse azize indwara y’umutima, asimburwa na Samia Suluhu Hassan wabaye umuperezida wa gatandatu wa Tanzania na Perezida wa mbere w’umugore uyoboye icyo gihugu.
Mu muhango wo gusezera kuri Magufuli ku wa 22 Werurwe, Minisitiri w’Intebe w’u Rwanda, Dr Ngirente Edouard yavuze ko ku buyobozi bwe, yaharaniye ukwishyira hamwe kw’ibihugu bigize Umuryango wa Afurika y’Iburasirazuba, EAC, kandi aharanira kwaguka no gutera imbere umubano w’u Rwanda na Tanzania.
Icyo gihe yagize ati “Leta y’u Rwanda yatewe ishema no gukorana bya hafi na Magufuli, nk’uwaharaniye ukwishyira hamwe k’Umuryango wa Afurika y’Iburasirazuba ndetse akanagira uruhare runini mu gukomeza umubano hagati y’u Rwanda na Tanzania. Ibikorwa bye byiza bizibukwa ibihe byose.”
Perezida Suhulu yitezweho gushyigikira ibyagezweho
Perezida mushya wa Tanzania, Samia Suluhu Hassan, azayobora icyo gihugu kugeza mu 2025 ubwo manda yari iya John Pombe Magufuli yari kuzaba irangiye. Magufuli yari muri manda ye ya kabiri yatangiye muri 2020.
Impuguke muri Politiki akaba by’umwihariko akurikiranira hafi iyo mu Karere ka Afurika y’Uburasirazuba, Nizeyimana Alexis, yabwiye IGIHE ko politiki ya Perezida Suluhu itazatandukana cyane n’iya Magufuli cyane ko bose ari abo mu Ishyaka rya CCM [Chama Cha Mapinduzi].
Ati “Yatangiye gufungura imibanire y’igihugu cye n’ibindi, Tanzania ubona ko iri mu murongo w’uko ikomeza bwa buryo bwayo bwo kubakira ubukungu bwayo imbere ariko bakareba no hanze ku buryo mu mibanire ya Tanzania n’amahanga bizagenda neza.”
Yakomeje agira ati “Perezida Suluhu ubona ari umuntu ushaka gufungura amarembo bitabangamiye ya politiki yari isanzwe ya CCM, yo kuvuga ngo ni ukubakira igihugu ku banye-Tanzania ariko ubona yaramaze kumenya ko Isi isa n’aho yegeranye.”
Nizeyimana yavuze ko ikintu cy’ibanze Perezida Suluhu yahise akora ari ugusura ibihugu byo mu karere byari bidafitanye umubano mwiza n’uwo yasimbuye cyangwa hari amasezerano yadindiye. Mu bihugu yasuye harimo Uganda na Kenya.
Ati “Iyo ugiye kureba yihutiye kubanza kugira ibyo akemura cyane cyane ku bihugu navuga ko bari bafitanye akangononwa, nka Uganda hari amasezerano y’umuyoboro wa Peteroli uwamubanjirije hari ibyo ibihugu byombi bitabashije kumvikanaho ariko ejo bundi Perezida Suluhu yahise ajya muri Uganda basubukura ibiganiro ndetse hari byinshi bumvikanyeho.”
Yakomeje agira ati “Ni umuntu kandi ubona ko ibyo yatangaje mu bihe bitandukanye, ashyize imbere kubana neza n’ibihugu byo mu Karere harimo n’u Rwanda cyane ko ku Rwanda ho basanzwe babanye neza.”
Samia Suluhu Hassan yari asanzwe ari Visi Perezida wa Tanzania, ndetse yaherukaga mu Rwanda mu 2016, aho yari yahagarariye Umukuru w’Igihugu mu Nama ya 27 y’Umuryango wa Afurika Yunze Ubumwe.
Ubwo yageraga mu Rwanda ari ku wa 17 Nyakanga 2016, Suluhu Hassan yakiriwe na Francis Gatare wari Umuyobozi Mukuru wa RDB, [kuri ubu ayobora Ikigo cy’Igihugu gishinzwe Peteroli, Gazi na Mine] ndetse na Mukaruliza Monique wari Umuyobozi w’Umujyi wa Kigali, ubu ni Umujyanama muri Minisiteri y’Ububanyi n’Amahanga.
Umwarimu muri Kaminuza, Umwanditsi w’ibitabo akaba n’Umunyamakuru ndetse wakurikiraniye hafi politiki y’ishyaka rya CCM dore ko yabaye muri Tanzania, Prof Malonga Pacifique, yabwiye IGIHE ko n’ubwo u Rwanda rusanzwe rufitanye umubano mwiza na Tanzania ariko bigaragara ko Perezida Suluhu hazabaho impinduka zigamije kuwushimangira.
Ati “Ntabwo bariya bantu bagendera kuri politiki yabo nk’abantu, bagendera kuri politiki ya CCM, ariko itari imwe ya cyera, ni CCM nshya igezweho igendera ku bitekerezo by’igisekuru gishya. CCM nshya rero ishyira imbere kubana neza n’ibihugu bigize akarere kandi wabonye ko u Rwanda ari igihugu kibanye neza na CCM muri iyi myaka.”
Prof Malonga kandi avuga ko azi neza Perezida Suluhu nk’umugore uvuga make ariko akarasa ku ntego ndetse agahagarara ku ijambo. Ikindi kimugira umuntu udasanzwe ngo ni ukuba yarabashije gukorana na Magufuli imyaka itanu, ibintu ahuza no kuba azi neza icyerekezo uyu mugabo yari afite.
Ati “Politiki ye [Suluhu] ntabwo ari nshya, ni imwe ya Magufuli, ariko yoroshya ibintu bimwe na bimwe birimo no kuba mwabonye uburyo yahinduye intekerezo kuri Covid-19, ariko muri rusange politiki ni ya yindi ikomeza.”
Umunsi uzaba mwiza uboneka mu gitondo…
Muri Werurwe 2021, ubwo Perezida Suluhu yarahiriraga kuyobora Tanzania, Umunyamabanga wa Leta muri Minisiteri y’Ububanyi n’Amahanga ushinzwe Umuryango wa Afurika y’Uburasirazuba, Prof Nshuti Manasseh, yahagarariye u Rwanda ndetse mu minsi ishize Umugaba Mukuru w’Ingabo z’u Rwanda, Gen Jean Bosco Kazura n’Umuyobozi Mukuru wa Polisi y’u Rwanda, CG Dan Munyuza bagiriye uruzinduko muri iki gihugu.
Ku ruhande rwa Polisi z’ibihugu byombi, ni uruzinduko rwari rugamije gukomeza gushimangira imikoranire isanzwe hagati yazo cyane ko hari amasezerano ibihugu byombi bisanzwe bifitanye ajyanye n’imikoranire hagamijwe kurwanya ibyaha byambukiranya imipaka.
CG Munyuza yashimangiye ko Polisi y’u Rwanda na Leta y’u Rwanda muri rusange bafite ubushake bwo kurwanya ibyaha byambukiranya imipaka y’ibihugu byombi.
Ati “Polisi y’u Rwanda ndetse na Leta y’u Rwanda muri rusange dufite ubushake n’umuhate mu kurwanya ibyaha byambukiranya ibihugu byacu byombi. Guhanahana amakuru, guhuza ibikorwa ku mipaka, guhanahana amahugurwa n’imyitozo, gukorana inama kenshi mu byiciro byose ni bimwe mu bizadufasha gushyira mu bikorwa amasezerano y’ubufatanye dufitanye."
Umuyobozi wa Polisi ya Tanzania, IGP Simon Nyakoro Sirro, yashimiye Umuyobozi wa Polisi y’u Rwanda kuba yigomwe umwanya we akajya muri Tanzania. Yavuze ko ibihugu byombi bisangira byinshi harimo no gufatanya kurwanya ibyaha.
Ati “Ibi bihugu byacu bisangira byinshi harimo kurwanya ibyaha, ariko cyane cyane hakenewe imbaraga n’ubufatanye mu kurwanya ibyaha byambukiranya imipaka, tugomba gukorera hamwe mu gushimangira umutekano ku mipaka yacu mu rwego rwo kugabanya ibyaha byambukiranya ibihugu byaciyemo. Ibi tugomba kubigeraho dushyira mu bikorwa amasezerano y’ubufatanye asanzwe hagati ya Polisi zacu y’u Rwanda na Tanzania.”
Izi nzego zombi zemeranyije guhanahana amakuru ku bijyanye n’iterabwoba n’ibindi byaha byambukiranya imipaka, gufatanya kugenzura umutekano wo ku mipaka hagamijwe kugabanya ibibazo byateza umutekano muke, guhanahana abanyabyaha, gushyiraho gahunda yo kurwanya ubutagondwa no gushyiraho ikigo gifasha abagizweho ingaruka n’ibikorwa by’iterabwoba n’ibindi byaha.
Prof Malonga Pacifique yabwiye IGIHE ko uru ruzinduko rusobanuye byinshi mu bijyanye n’imibanire y’ibihugu kuko Umukuru Mukuru w’Ingabo n’Umuyobozi wa Polisi bagiye muri Tanzania bahagarariye u Rwanda ndetse n’abo bagiranye nabo ibiganiro bakaba ari abahagarariye icyo gihugu kandi bafite n’ijambo rikomeye.
Prof Malonga avuga ko kuba u Rwanda na Tanzania bisanzwe bifitanye umubano, igikwiye gukurikiraho ubu ari uko abakuru b’ibihugu byombi baganira bakarebera hamwe icyakorwa ngo uyu mubano wongere usubukurwe cyangwa ushyirwemo ibirungo.
Ati “Ku rwego rw’u Rwanda, ntabwo nzi muri dipolomasi ngo ni nde utangira cyangwa uhamagara undi, njyewe nkanjye mbona intambwe yakurikiraho ari uko u Rwanda rwatumira Perezida Suluhu akaza mu gihuhu akagirana ibiganiro na mugenzi we bakareba uko basubukura ibikorwa n’imishinga ibihugu byombi bihuriyeho.”
Prof Malonga agaragaza ko ariko kugeza ubu ibihugu byombi bibanye neza ndetse abavandimwe b’abanyarwanda baba muri Tanzania, bakora ibikorwa by’ubucuruzi ndetse ku mupaka wa Rusumo, urujya n’uruza rukomeje kunyuzwaho ibicuruzwa byaba ibiva mu Rwanda cyangwa ibiva muri Tanzania bigana mu Rwanda.
Perezida Kagame yavuze kuri Coup d’Etat muri Mali n’ibyakurikiye urupfu rwa Idriss Déby.
Yabitangaje mu kiganiro aherutse kugirana na TV5 Monde muri Village Urugwiro, nyuma y’uruzinduko rwa Perezida Emmanuel Macron i Kigali.
Ku mapaji y’imbere mu binyamakuru byo ku Isi muri iki Cyumweru, inkuru y’ihirikwa ry’ubutegetsi muri Mali iri mu zikomeye ziri kuvugwaho. Ni ihirikwa ryabaye ku wa Mbere w’icyumweru gishize ubwo Perezida w’inzibacyuho Bah Ndaw na Minisitiri we w’Intebe Moctar Ouane bafungirwaga mu Kigo cya Gisirikare cya Kati, bugacya begura bashinjwa gufata ibyemezo batagishije inama Visi Perezida Colonel Assimi Goita.
Colonel Assimi Goita wanagize uruhare mu ihirikwa ry’ubutegetsi bwa Ibrahim Boubacar Keïta mu 2020, yahise yigira Perezida asezeranya amatora mu mwaka utaha.
Ibihugu bitandukanye n’imiryango mpuzamahanga byamaganye iryo hirikwa ry’ubutegetsi, ndetse inzego zitandukanye zirimo Umuryango wa Afurika Yunze Ubumwe ziri mu buhuza bugamije gusubiza ibintu ku murongo muri Mali.
Perezida Kagame yabajijwe icyo avuga kuri iryo hirikwa ry’ubutegetsi ribaye hashize amezi icyenda habaye irindi mu gihugu nka Mali, cyazahajwe n’ibibazo by’umutekano bishingiye ku mitwe y’iterabwoba.
Yavuze ko icyangombwa abantu bagakwiriye kurebaho, ari umutekano w’abaturage n’ububabare bari kunyuramo kubera ibyabaye, mbere yo kwamagana cyangwa kutamagana ihirikwa ry’ubutegetsi.
Ati “Ntabwo ntekereza ko umuyobozi uwo ari we wese wo muri Afurika cyangwa se undi muturage wo muri Afurika yakwishimira umutekano muke nk’uriya. Abantu bavuga ku ihirikwa ry’ubutegetsi, bakavuga ku bayobozi n’ibindi ariko ikintu gikomeye gikwiriye kuduhangayikisha, ni ububabare abaturage bari kunyuramo kubera ibyo.”
Yakomeje agira ati “Ikibazo cyo kumenya byimbitse ngo ni ibiki byabaye, ni nde wabikoze? Ibyo abantu babivugaho ariko igikomeye ubu ni umutekano muke n’ububabare bw’abaturage, ni bariya bantu batabona neza ejo hazaza. Ni byiza ko twishyira mu mwanya w’abaturage ba Mali.”
Perezida Kagame yavuze ko kubyamagana cyangwa kutabyamagana mu matangazo gusa, ntacyo byamarira abaturage, ahubwo igikenewe ari icyakorwa ngo basubirane amahoro.
Mu 2007, Kigali yari yihariye 44 % by’abakozi ba Leta bose, 50 % by’ibikorwa by’abikorera n’inganda. Mu mashuri makuru na za Kaminuza byari mu gihugu, ane muri atandatu yari muri Kigali. Kuko ariho hari amahirwe, benshi mu barangiza Kaminuza bagumaga muri Kigali bashakisha imirimo.
Mu cyerecyezo 2050, byitezwe ko u Rwanda ruzaba rutuwe n’abaturage basaga miliyoni 22, barimo 70% bazaba batuye mu mijyi bavuye kuri 18.7 % batuye mu mijyi kuri ubu.
Mu kubigeraho imijyi yo mu Rwanda yagabanyijwemo ibyiciro bitanu birimo Umujyi wa Kigali, imijyi itatu igaragiye Umujyi wa Kigali, imijyi umunani yunganira uwa Kigali, imijyi 16 iciriritse y’uturere n’imijyi mito (santeri) 73.
Manzi Rugirangoga yanditse igitabo La légende d’Havilah kivuga ku buzima bwe muri Jenoside yakorewe Abatutsi.
Iki gitabo cya Rugirangoga cyasohowe n’inzu ye itunganya ibitabo, Maison d’Edition Elimu. Cyanditse mu buryo bw’ibarankuru (fiction), aho avuga amateka ashaririye yanyuzemo by’umwihariko ajyanye na Jenoside yakorewe Abatutsi.
Mu kiganiro na IGIHE avuga ku mpamvu yanditse iki gitabo, Rugirangoga yagize ati “Nari mfite imyaka ibiri nibwo nabashije kurokoka mpungira mu Bufaransa, nkomeza kujya nibaza byinshi nti kuki ari twe byabayeho? Mu bitekerezo byanjye hakagarukamo kenshi kuki ? Kuki ari twebwe tugirirwa ubugome butagira ubutabera, ibi byose bigaragara mu gitabo cyanjye.”
Uyu musore wiciwe abarimo mama we muri Jenoside, yavuze ko yanditse iki gitabo ashaka gufasha abandi bari mu kigero cye gukunda gusoma no kwandika, gusobanukirwa amateka ariko by’umwihariko gushishikariza Abanyarwanda kwiyandikira amateka yabo.
Ati “ Njye n’urungano rwanjye twakuze tubona ibitabo by’amashusho n’amafilimi y’Abanyamerika n’Abayapani, kuburyo najyaga nibaza uko bo babigenza ngo basangize abandi umuco wabo gutyo bikatugiraho ingaruka, tukabikunda kandi turi Abanyarwanda cyangwa Abanyafurika muri rusange. Nibwo nagize nti natwe ibi twabikora kuko dufite amateka yo kuba twavuga iwacu tubwira Isi.”
Manzi Rugirangoga yavuze ko kwandika byamufashije kuruhuka mu mutwe, no kumva atari wenyine kuko ibimurimo aba abisangije abandi.
Yavuze ko Abanyarwanda n’Abanyafurika bakwiriye kwandika amateka yabo kandi ko bidakomeye nkuko bamwe babikeka.
Ati “ Ntibyoroshye ariko birashoboka kuko icya mbere ni ugutangira ukabishyira ku rupapuro. Nubwo wabikora ukajya ubyihorera ariko ukazagaruka kongera, ariko nturekere iyo. Nk’iki gitabo nacyanditse imyaka myinshi. Kwandika bisaba gukunda gusoma no kwandika kandi bifungura n’ibitekerezo. Kwandika ni ukwemera gukora amakosa kandi ugafata umwanya wo kuyakosora , ukagira ukwihangana muri wowe cyane.”
Manzi Rugirangoga yize amashuri yisumbuye mu Rwanda, ajya kwiga uburezi muri Kaminuza yo mu Bufaransa. Kubera inzu yandika ibitabo ‘Elimu’ yashinze mu Rwanda, bituma ahaza kenshi.
Yavuze ko yifuza ko inzu ye y’ibitabo yazaba inzu ikomeye kandi ifasha benshi mu bandika haba mu Rwanda no muri Afurika.
Yavuze ko nubwo La légende d’Havilah aricyo gitabo asohoye bwa mbere, atari cyo cya nyuma kuko azasohora ibindi byinshi.
Igitabo cya Manzi Rugirangoga uwagishaka yagisanga hano: 
Reba ikiganiro IGIHE yagiranye na Manzi Rugirangoga
Amateka y’icyemezo cyavaga mu Bubiligi kigahesha Abanyarwanda guhinduka no gusangira n’abazungu.
Hari abazi ko ivangura ku birabura ari Apartheid yabaye ikimenyabose muri Afurika y’Epfo, nyamara no mu Rwanda yarahabaye cyane cyane guhera mu 1916 ubwo Abadage basimburwaga n’Ababiligi.
Igitabo ‘Ibitaramo ku mateka y’u Rwanda’ cya Zephrin Kagiraneza, kigaragaza ko abazungu bakigera mu Rwanda, baranzwe no gusuzugura cyane abo basanze, Abanyarwanda bagafatwa nk’abashenzi, bari mu mwijima kandi bakeneye urumuri.
N’uyu munsi hari abafata kwitwara ruzungu nk’ubusirimu n’ubujijuke, mu gihe hari abagishinja abazungu ko ibyo bakoze byari bigamije gusenya umuco nyarwanda.
Kagiraneza avuga ko abazungu bamaze kugera mu Rwanda, Abanyarwanda baciwemo ibice binyuze no mu buryo bw’imibereho kugeza aho hashyizweho utubari na hoteli abirabura batemerewe kwinjiramo, mu gihe babaga batarahabwa icyangombwa cyatangwaga n’umwami w’u Bubiligi kibemerera kwitwa Abazungu.
Iyo migenzereze yigeze kurakaza umwami Mutara III Rudahigwa, ubwo yavumburaga ko kuri hotel Faucon i Butare handitse ko nta mbwa cyangwa umwirabura wemerewe kuhinjira.
Icyangombwa cyo kwita umuzungu ngo usangire nabo
Mu gitabo cya Kagiraneza cyasohotse mu 1990, havugwamo uburyo nyuma y’uko amashuri amaze kwiyongera hirya no hino mu Rwanda, abayavuyemo batangiye kugira imyitwarire irenze gato iy’ababyeyi babo n’abavandimwe babaga batarayagezemo.
Byatumye mu Rwanda rw’icyo gihe, abazungu bahimba amagambo agamije gushyira abahindutse mu byiciro. Abaturage basanzwe, bamwe batageze mu ishuri bitwaga ‘Indigènes’, naho ababaga bakubutse mu mashuri batangiye kwitwara kizungu bavuga n’Igifaransa, abo bitwaga évolués , abanyarwanda baje kubahimba imvuruwe.
Abenshi muri abo babaga barangije amashuri, babaga bafite imirimo runaka bakora banahemberwa itandukanye no korora no guhinga byakorwaga na rubanda rusanzwe. Imirimo yabo akenshi yabaga ifite aho ihuriye n’iy’abazungu dore ko aribo ahanini babagenzuraga.
Nubwo abazungu babaga baziranye, abo birabura b’imvuruwe ntibabaga bemerewe gusabana, kugenderana no gusangira n’abazungu, keretse ababaga bafite icyangombwa cyatanzwe n’umwami w’u Bubiligi kibahindura abazungu.
Kagiraneza mu gitabo cye agaragaza ko no mu rusengero abazungu, imvuruwe n’abaturage basanzwe babaga batandukanye.
Agira ati “I Kigali mu Kiliziya y’Umuryango Mutagatifu ba évolués bagenerwaga umwanya wabo, bagateganyirizwa n’intebe zegamirwa bityo bakaba batandukanye n’abakirisitu bo muri rubanda. Abazungu nabo bagiraga uruhushya rwabo bagategurirwa n’udusego two gupfukumaho. Utwo dusego tukabatandukanya na ba évolués .”
Ubwo mu Rwanda utubari na hoteli byari bitangiye kuhagera, ntabwo Abanyarwanda babaga bemerewe kunywera aho abazungu banyweraga cyangwa bariraga.
Igitabo cya Kagiraneza kivuga ko nk’akabari kitwaga Café Impala kabaga i Kigali cyangwa muri hoteli Faucon i Butare hagitangira, nta munyafurika wakandagiragamo uretse umwami gusa.
Umukambwe Dr. Venant Ntabomvura, akaba uwa Mbere wiyandakishije kwiga muri Kaminuza Nkuru y’u Rwanda ubwo yatangiraga muri 1963, muri 2016 yabwiye IGIHE ko ubwo umwami Rudahigwa yamenyaga ko nta Munyarwanda wemerewe kwinjira muri hotel Faucon byamubabaje cyane.
Yagize ati “Sinzi neza niba Rudahigwa yari azi amakuru y’uko abirabura basuzugurwa ako kageni bagahezwa kuhinjira […] ubwo yari avuye i Burundi, yarahageze ashaka kuharuhukira gato, nibwo we n’abo bari kumwe babonye ya magambo avuga ngo ‘Entrée interdit aux noirs et chiens’. Umwami yahise arakara bituma yinjirana ingufu, […] hari n’abavuga ko yakubise urushyi umuzungu wari ahacunze umutekano ashatse kumubuza kwinjira."
Kugira ngo ushyikirane n’abazungu, musangire, mugenderane wagombaga kugira icyangombwa cyanditse cyerekana ko nawe wabaye umuzungu. Icyo cyangombwa cyitwaga carte du mérite civique. Icyo cyemezo cyanahabwaga abaturage bo muri Congo babaga bagaragaza kwitwara nk’abazungu.
Itegeko rigishyiraho ryari riri mu mategeko mbonezamubano ya Congo Mbiligi yasohotse mu 1948.
Iyo umunyarwanda yashakaga gufatwa nk’umuzungu, hakorwaga akanama kazajya kugenzura ko yitwara kizungu. Abagize ako kanama bazaga iwe mu rugo kureba uko yitwara, bakareba niba atunze intebe nziza mu nzu, niba afite ameza, utubati, imashini yo kudoda imyenda yacitse n’ibindi.
Kagiraneza agaragaza ko banarebaga uko we n’umugore n’abana bambaye haba imyenda n’inkweto, basanga bambaye nabi bakavuga ko bakiri abaturage.
Mu byagenzurwaga kandi harimo uburyo usaba icyemezo yitwara mu gihe ari kurya we n’umuryango we. Uwo basangaga arisha intoki yabaga atakaje amanota. Barebaga ko iwe barya amagi, ko banywa icyayi, ko barya imigati, niba anywa umuvinyo.
Uwo bazaga kugenzura akagira umwaku bakahasanga urwagwa cyangwa amarwa, yabaga avuye mu mubare w’abazitwa abazungu.
Mu gihe isuzuma ryabaga rirangiye, abagize akanama bakoraga raporo ikoherezwa i Bruxelles mu Bubiligi, icyemezo kigatangwa n’umwami w’u Bubiligi. Uwabaga amaze kugihabwa, yajyaga kucyandikisha mu rukiko rwa teritwari, agahabwa na nimero imuranga.
Uwahabwaga icyangombwa, yagengwaga n’amategeko agenga abazungu, agahembwa umushahara umwe nabo, akaregwa mu nkiko zifite ububasha bwo kuburanisha abazungu n’ibindi.
Igitabo ‘Ibitaramo ku mateka y’u Rwanda, kivuga ko atari Abanyarwanda benshi babashije gutambuka icyo kizamini. Abazwi babashije kubona icyo cyangombwa kibemerera gushyikirana n’abazungu harimo nka Prosper Bwanakweli waje kuba mu ishyaka RADER, Alexis Karekezi wahoze mu nama nkuru y’igihugu kubw’umwami Mutara II Rudahigwa, Anastase Makuza wabaye Minisitiri muri Guverinoma ya Kayibanda Gregoire, na Lazaro Ndazaro na we wabaye muri RADER.
Umusaza Ntabomvura Venant yavuze ko umwami Rudahigwa amaze gukubitira umuzungu kuri Faucon, yatangiye no kujya ahakoreshereza inama z’abatware ndetse akanabakiriramo.
Nubwo Rudahigwa yabikoraga kugira ngo Abanyarwanda bahatinyuke, Ntabomvura avuga ko bakomeje kuhatinya. Ubwoba bwo kujya muri izo hoteli zitwaga ko zigenewe abazungu, Abanyarwanda batangiye kubushira gahoro gahoro nyuma ya 1962 u Rwanda rumaze kubona ubwigenge.
Yavuze ko hari izindi ndirimbo kugeza ubu ari gutunganya muri studio ariko zo zikazasohokana n’amashusho.
Ati “Hari izindi ndirimbo turimo gutunganya mu buryo bw’amajwi nyinshi kandi nziza, nizirangira tuzazikorera amashusho kandi nizera ko bizagenda neza mbifashijwe n’Imana.”
Yavuze ko nyuma yo gushyira hanze amashusho y’iyi ndirimbo ye ya mbere abantu bayakiriye neza kandi akaba atekereza ko n’izindi azashyira hanze mu minsi iri mbere zizakirwa neza.
Uwera Sarah Sanyu azwi cyane muri Ambassadors of Christ kubera ijwi rye ryuje ubuhanga kandi rikundwa n’abatari bake bafashwa n’indirimbo z’iyi korali, aririmbanamo na musaza we Nelson Manzi.
Yamenyekanye cyane atera mu ndirimbo zirimo “Birakwiye gushima”, “Yesu we” n’izindi. Yatangiye kuririmba muri Ambassadors of Christ mu mpera za 2006 akiga mu mashuri yisumbuye.
Yafungiwe gutunga imbunda atarayibonesha amaso! Ubuzima bushaririye Padiri Ubald yanyuzemo n’umurage yasize.
Padiri Ubald Rugirangoga washyinguwe kuri uyu wa Kabiri, ni umwe mu Banyarwanda banyuze muri ubwo buzima bushaririye ariko aza kubirenga ababarira abamwiciye umuryango w’abantu 86 ndetse arihira amashuri abana babo.
Padiri Ubald ni mwene Kabera Jacques na Mukaruhamya Anesia, yavukanye n’abana batatu na we wa kane. Babiri baracyariho, umwe yazize Jenoside yakorewe Abatusti hamwe na nyina mu gihe hasigaye murumuna we na mushiki we.
Umuhango wo kumusezeraho wabaye mu byiciro bitatu harimo icyabereye muri Leta Zunze Ubumwe za Amerika, icyabereye i Kigali muri Paruwasi Regina Pacis ndetse n’icyo kumusezeraho bwa nyuma cyabereye kuri ‘Centre Ibanga ry’Amahoro’ ari naho yashyinguwe kuri uyu wa 2 Werurwe 2021.
Umuhango wo kumusezerano witabiriwe n’Umuyobozi w’Akarere ka Rusizi, Kayumba Ephrem wari uhagarariye leta ndetse n’Abepiskopi Gatolika batatu barimo Musenyeri Sinayobye Edouard uherutse kuragizwa Diyosezi ya Cyangugu ari nayo Ubald yakoreragamo umurimo.
Hari kandi Umushumba wa Diyosezi ya Ruhengeri, Musenyeri Harorimana Vincent ndetse n’Umushumba wa Diyosezi ya Gikongoro, Musenyeri Hakizimana Célestin [ni na we umaze igihe ari Umuyobozi wa Diyosezi ya Cyangugu mu gihe yari itegereje Umwepiskopi usimbura Musenyeri Bimenyimana Jean Damascène witabye Imana mu myaka ibiri ishize].
Ubuhamya bwatanzwe kuri Ubald bwagarutse ku buzima bwamuranze kuva akiri umwana kugeza aho amaze kuba Umusaseridoti, hibandwa ku bikorwa by’isanamitima no gushishikariza abantu ubumwe n’ubwiyunge byamuranze nyuma ya Jenoside yakorewe Abatutsi mu 1994.
Murumuna we, Rugwizangoga Revelien wavuze mu izina ry’umuryango wa Padiri Ubald akomokamo, yashimiye Abanyarwanda bose, abaje kwifatanya na bo mu kumusezeraho ndetse n’Umuryango mugari w’Abihayimana Ubald yabarizwagamo.
Yavuze ko kubura Ubald ari igihombo gikomeye ku muryango n’igihugu muri rusange ku buryo bitoroshye gusobanura icyo yari avuze ku muryango Nyarwanda.
Yagize ati “Ntibyoroshye kubona amagambo yo kuvuga nyuma yo gutakaza umuvandimwe, by’umwihariko umuvandimwe nka Padiri Ubald. Kuri njye, yari Mukuru wanjye, yari umubyeyi, yari inshuti nziza akaba n’umujyanama w’ikirenga kubera ubunararibonye yari afite.”
Yakomeje agira ati “Kandi nk’Umusaseridoti mwiza, nzi neza ko yabaye umubyeyi wa bose, inshuti ya bose, umujyanama wa bose. Umutima we wahoraga ufunguye kuri bose, imiryango y’urugo rwe yahoraga ifunguye kuri bose; abato n’abakuru, abakomeye n’aboroheje, abakire n’abakene.”
Padiri Ubald yavukiye mu muryango w’abakirisitu bubaha Imana kandi bayikunda ku buryo yakuze bamutoza kuvuga ishapure buri mugoroba. Ibi ariko byiyongeraga ku kuba nyina yarabarizwaga muri Rejiyo Mariya mu gihe se yari umuririmbyi muri Korali.
Papa wa Ubald yaje kwicwa mu 1963 azize amacakubiri yariho aho Abatutsi bicwaga, bagasenyerwa abandi bakameneshwa.
Rugwizangoga yavuze ko “Padiri Ubald rero yabyirukiye mu mibereho myiza y’icyo gihe kuko Se yari umwarimu mu mashuri gusa siko byakomeje kuko Se yaje kwicwa mu 1963, Ubald akiri umwana muto w’imyaka irindwi.”
Yakomeje agira ati “Ubwo Ubald yasigaranye na nyina nawe ukiri muto, muziko kera bashakaga bakiri bato. Kuva icyo gihe Ubald yatangiye inzira y’umuruho, ni umwana w’imfura ubwo ahindutse umugabo mu rugo aho yafashaga nyina kurera abo bavukana. Agafatanya ishuri n’imirimo yo mu rugo kenshi ivunanye ariko ariwe, ari nyina nta yandi mahitamo bari bafite.”
Rugwizangoga yavuze ko Ubald kuva icyo gihe ariwe wahindutse nk’umugabo mu rugo, akaba umujyanama wa nyina ndetse uko yakuraga akagenda arushaho kubyitwaramo neza.
Ku rundi ruhande ariko nubwo Padiri Ubald yakuriye mu muruho, urwango rushingiye ku macakubiri, itotezwa n’ibindi bibazo, ibyo byose yarabyihanganiye arabirenga, akurana umutima mwiza, wuzuye urukundo, urugwiro, ubusabane n’impuhwe nyinshi kandi kuri bose.
Murumuna we avuga ko ibyo byose ari imico yatojwe na nyina n’Imana yamuhanze kuko ni yo yari izi icyo yamuteguragamo.
Yashinjwe gutunga imbunda!
Mu 1973, ni bwo Ubald yari mu mashuri yisumbuye aho yigaga mu Iseminari yo ku Nyundo gusa yaje kuvayo ahunze abanyeshuri biganaga bari bamaze kwishakamo igico cyo kwica bagenzi babo bishingiye ku macakubiri.
Imodoka yacikishije Ubald na bagenzi be yamugejeje ku Kibuye [I Karongi], ibavanye i Gisenyi ku Nyundo, ubundi bakomeza n’amaguru bakora urugendo rw’iminsi itatu batarya, batanywa, bataryama. Icyo gihe Ubald yari afite imyaka 15.
Murumuna we ati “Ageze mu rugo, icyo gihe nyina yishimiye kumwakira ariko ibihe ntabwo byari byoroshye kuko yasanze barahunze inzu zabo barara mu bihuru, barahunze ibitero by’abaturanyi babo bashakaga kubica.”
Padiri Ubald na nyina na barumuna we na mushiki we bahungiye i Burundi, ni ho yashoboye gukomereza amashuri mu Iseminari ya Ngozi ari naho yarangirije amashuri mu 1978.
Yaje kugaruka mu Rwanda ashaka gukomereza amashuri mu Iseminari Nkuru ya Nyakibanda ubwo yashakaga kuba Padiri.
Murumuna we ati “Icyo gihe yarambwiye ati, Papa yishwe kubera urwango, twahunze kubera urwango, nsubiye mu Rwanda kwigisha urukundo kuko ineza itsinda inabi.”
Mu 1984, ubwo yari amaze kuba Umusaseridoti yabaye Padiri muri Paruwasi ya Nyamasheke kugeza mu 1994. Yitangiye iyo paruwasi atizigama n’umutima mwiza, ubushake n’imbaraga.
Mu 1992, igihe hirya no hino mu Rwanda, hatangiraga igeragezwa rya Jenoside yakorewe Abatutsi nanone urwango rwageze kuri Padiri Ubald inzu yari yarubakiye nyina iratwikwa, bukeye ajya gutabara ahageze aravuga ati ‘Abakoze ibi ndabababariye’.
Murumuna we ati “Nyuma yaho, Padiri Ubald yaje gufungwa bamubeshyeye ko yatunze imbunda kandi mu buzima bwe ntabwo yigeze yiga kurasa.”
Uko Padiri Ubald yaje kuba rusumbanzika!
Muri Jenoside yakorewe Abatutsi mu 1994, abahigwaga bagera ku bihumbi 45 i Nyamasheke bamuhungiyeho kuva tariki 8 Mata kugeza 13 Mata 1994 yari kumwe nabo, amarana nabo iyo minsi yose bahanganye n’Interahamwe zifite intwaro bo bafite amabuye n’amatafari gusa.
Padiri Ubald yaje guhungishirizwa i Cyangugu icyo gihe abo bari baje kumuhungiraho basigarana agahinda bazi ko bagiye kwicwa cyane ko uwarimo abafasha mu rugamba rwo guhangana n’abo bantu yari agiye.
Rugwizangoga bavukana yakomeje ati “Padiri Ubald yababajwe cyane n’ukuntu yitangiye Paruwasi ya Nyamasheke atizigama akabigisha ineza n’urukundo bikarangira mu 1994, abakirisitu bishe abakirisitu bagenzi babo. Avuye muri ubu buzima bikimushegesha cyane cyane ko abasabye imbabazi bakiri mbarwa.”
Muri Gicurasi 1994, Padiri Ubald yabashije guhungira mu Bufaransa anyuze muri Repubulika Iharanira Demukarasi ya Congo. Ageze mu Bufaransa yakiriwe n’inshuti ze zimuha buri kimwe cyose ariko ntiyanyuzwe yagarutse mu Rwanda kwigisha urukundo n’amahoro.
Rugwizangoga yavuze ko mu 1995, aribwo Ubald yamuhamagaye akamubwira ko agiye kugaruka ariko ngo ageze mu Rwanda kubera ihungabana rikomeye yari agifite byatumye adahita asubira i Cyangugu ahubwo aba muri Paruwasi St André.
Padiri Ubald yaje kugirwa Padiri Mukuru wa Paruwasi Mushaka ari nabwo yatangiye kumenyekana mu bikorwa byo gusengera abantu bagakira indwara zitandukanye akaba ari naho yatangirije urugendo rw’isanamitima n’ubumwe n’ubwiyunge.
Ahagana mu 2000, Padiri Ubald yamenyekanye cyane mu bikorwa bya Gacaca ya Gikristu yiswe Sinodi, akajya asaba abantu kuvugisha ukuri ari abagize uruhare muri Jenoside yakorewe Abatutsi, ari abayirokotse n’ababirebaga bose bakavugisha ukuri kw’ibyabaye.
Muri iyi paruwasi ya Mushaka kandi ni ho Padiri Ubald yahise atangirira ibikorwa byo gushishikariza abantu gusaba imbabazi ari uwakoze Jenoside agasaba imbabazi uwo yayikoreye kandi bakiyunga.
Muri iyi paruwasi ya Mushaka yahuje abishe n’abiciwe bagera muri 446 bibumbiye mu matsinda 10.
Murumuna we ati “Padiri Ubald yarabahuje mu rugendo rw’isanamitima, gusaba imbabazi no gutanga imbabazi biganisha ku kuruhuka byatanze umusaruro kandi ingero ni nyinshi. I Mushaka umusore w’umusirikare yababariye umugabo wishe se kugeza n’aho ashakanye n’umukobwa we, Padiri Ubald arabashyingira ndetse anabyara umwana muri batisimu.”
Yakomeje agira ati “Padiri Ubald ibyo yigishaga yarabyemeraga, nawe ubwe yababariye uwamarije umuryango we wari ugizwe n’abantu 86 barimo nyina umubyara. Imbabazi yamugiriye zaherekejwe n’ibikorwa by’impuhwe birimo kurihira amashuri abana b’uwo mugabo ndetse umwana umwe w’umukobwa ubu ni dogiteri.”
Mu 2015, Komisiyo y’Igihugu y’Ubumwe n’Ubwiyunge yahaye Padiri Ubald Umudali w’Umurinzi w’Igihango nk’uwimakaje ibi bikorwa by’isanamitima n’ubumwe n’ubwiyunge.
Rugwizangoga ati “Icyakora agiye akibona ko ibyo yari amaze gukora bikiri nk’agatonyanga mu nyanja.”
Padiri Ubald yabonye izuba muri Gashyantare 1955, yavukiye mu yahoze ari Segiteri ya Rwabidege muri Paruwasi ya Mwezi, Komini ya Karengera, Perefegitura ya Cyangugu. Yagizwe umupadiri mu 1984 ubwo yari afite imyaka 29 y’amavuko.
Uko umuhango wo gushyingura mu cyubahiro Padiri Rugirangoga Ubald wagenze (Amafoto na Video).
Kuri uyu wa Kabiri tariki 2 Werurwe 2021, nibwo habaye umuhango wo kumusezeraho bwa nyuma no kumushyingura mu cyubahiro, mu Karere ka Rusizi ahazwi nko ku Ibanga ry’Amahoro.
Centre Ibanga ry’Amahoro, ni agasozi gaherereye mu Kagari ka Kamatita, Umurenge wa Gihundwe, Akarere ka Rusizi mu Burengerazuba. Ni muri Diyosezi Gatolika ya Cyangugu, Paruwasi Nkanka, Santarari Muhari. Ni agasozi gafite ubuso busaga hegitari 25 ndetse hari ibikorwa yagizemo uruhare.
Ibikorwa byo gusengera abarwayi bagakira indwara zitandukanye zirimo ibyorezo n’izindi zabaga zarabaye akarande, Padiri Ubald ntabwo yabikoreraga mu Rwanda gusa kuko n’umunsi yandura Coronavirus ari nayo yaje kugeza ku rupfu rwe yari amaze iminsi muri Amerika mu bikorwa by’amasengesho.
Uretse muri Amerika, Padiri Ubald yatumirwaga henshi mu bihugu by’amahanga mu bikorwa byo gusengera abarwayi no kubibutsa ko abantu bose ari bene mugabo umwe bakwiye kubana mu mahoro n’urukundo.
Ni nayo mpamvu umuhango wo kumuherekeza iyo bitaza kuba icyorezo cya COVID-19, wari kwitabirwa n’ingeri nyinshi z’abantu baturutse imihanda yose haba mu Rwanda no hanze yarwo.
Ababanye na we bose batanze ubuhamya bugaruka ku mirimo yakoze ndetse yashimiwe umurage yasigiye abakirisitu n’Abanyarwanda muri rusange ushingiye ku ndangagaciro yo guca bugufi no guharanira amahoro. Abo mu muryango we bakomoje ku buryo yababereye urugero rwiza rw’umuntu urangwa n’urukundo.
UKO IGIKORWA CYO GUSEZERA BWA NYUMA NO GUSHYINGURA MU CYUBAHIRO PADIRI UBALD CYAGENZE
Twamwakiriye nk’umwana mu rugo: Abanya-Gihundwe bishimiye umushumba mushya Past Nsabayesu.
Imitima yabo yari ishimishijwe no kuba ururembo rugiye kuyoborwa n’umwana wabo, kuko muri Gihundwe ariho yakuriye ndetse akahakora n’imirimo itandukanye mu itorero.
Byari ibyishimo bikomeye kuri iki Cyumweru ku bakirisitu b’i Gihundwe kongera kubonana n’umwana wabo bakoranye umurimo w’Imana mu gihe cy’imyaka myinshi, ubu bakaba bamwakira nk’umushumba w’ururembo rwabo.
Pasiteri Nsabayesu yakuriye mu Itorero rya Gihundwe kuko ariho yakirijwe afite imyaka 11, ahakorera imirimo itandukanye. Nyuma kubera impamvu z’ubuzima yaje kuhava ariko akomeza gukurikirana uko imirimo igenda muri iri torero.
Bamwe mu bakirisitu bo mu itorero rya Gihundwe baganiriye na IGIHE, bavuze ko bishimiye kubona umwana wabo aje kubabera umushumba.
Majyambere Cyprien yagize ati “Ni ishimwe rikomeye. Twarishimye cyane kubona Nsabayesu ari we uje kutubera umushumba. Ni umuntu utuzi neza, bizadufasha gutera imbere. Kuba kandi ari umuntu ukiri muto ni byiza buri wese bazabasha kumvikana.”
“Haba abakuru bazumvikana kuko ni umwana wabo bareze baramuzi neza ndetse natwe urubyiruko tuzumvikana kuko turi bamwe. Ni ishimwe rikomeye kuri twe kubona umuntu nk’uyu ukunda Imana kandi uzi n’ubwenge, bizadufasha mu iterambere.”
Ibi byishimo abihuje na Twagira Pierre wavuze ko ari Imana ibikoze kuko nta mwana wakifuriza ibibi iwabo.
Ati “Imana iradushumbushije. Buriya nta mwana utifuriza iwabo ibyiza turabihamya tudashidikanya ko tuzabana neza. Nka Korali Bethania twese byaradushimishije nubwo afite inshingano nyinshi ariko azadufasha muri korali.”
Pasiteri Nsabayesu Aimable na we ibyishimo ni byose kongera gusubira ku ivuko ari umushumba. Yavuze ko azakorana n’abavandimwe bakoranye umurimo kuva kera mu gushaka icyateza imbere itorero.
Ati “Nanejejwe no guhabwa inshingano zo kuba Umushumba w’Ururembo navukiyemo, nakuriyemo kandi nakoreyemo umurimo w’Imana igihe kirekire.”
“Ndashimira abambanjirije kandi nanjye niteguye gutanga umusanzu wanjye mu gihe cyanjye tukamamaza ubwami bw’Imana kandi tukarushaho no kwiteza imbere dutegereje kugaruka kwa Yesu Kirisitu.”
Yakomeje avuga ko icyo ashyize imbere ari uko amaparuwasi yose ya Gihundwe uko ari 71 atera imbere mu buryo bw’umwuka ndetse no mu bw’umubiri.
Ati “Turifuza Gihundwe ifite ububyutse budasanzwe bwuzuyemo kwigaragaza kw’Imana mu mibereho y’abantu, ifite ubwiza bugaragarira amaso y’abantu bugatera abandi kuhabenguka, kandi ifite iterambere ryuzuye kuri roho no ku mubiri.”
“Tuzashyira imbaraga mu ivugabutumwa rizana benshi kuri Kirisitu no kubungabunga intama turagijwe, nazo zifite ubugingo buzima mu mibiri mizima. Tuzita ku kuzamura umutungo mu rwego rwo guca ubukene mu itorero. Ikindi ni ukugarura urukundo n’ubumwe mu itorero.”
Yongeyeho ko byose bazabifashwa no gusenga cyane, gukora cyane no gukiranuka.
Pasiteri Nsabayesu yari ayoboye Umudugudu wa Kacyiru muri ADEPR akaba asanzwe ari umuhanga mu bijyanye n’umuziki kuko ari umwarimu mu Ishuri ry’Umuziki rya Nyundo.
Reba indirimbo "Umbe Hafi" Pasiteri Nsabayesu yakoranye n’umuryango we
Igihe nk’iki mu 1900! Dutembere Kiliziya ya mbere yubatswe mu Rwanda.
Ni aho byahereye ngo uyu munsi benshi tube twarabatijwe, tube turi abakirisitu. Abo Bapadiri bahereye i Save muri Diyosezi ya Butare, bahavuye bakomereza i Zaza, Nyundo, Mibirizi, Kabgayi n’ahandi hose maze inkuru nziza ikwira i Rwanda.
Nyuma y’imyaka 43 gusa bari bamaze kugera n’ibwami, bumvisha Umwami Rudahigwa ko akwiriye kubatizwa maze ku wa 17 Ukwakira 1943, atega uruhanga rwe Musenyeri Léon Classe amusukaho amazi ahera ko abona izina ry’irikirisitu rya Charles Léon Pierre, ni uko u Rwanda rwegurirwa Kirisitu Umwami gutyo.
Rudahigwa icyo gihe yabyawe muri Batisimu na Guverineri Mukuru wa Congo Mbiligi na Rwanda-Urundi, Pierre Ryckmans, abatiranwa na nyina, Umugabekazi Nyiramavugo Kankazi, wiswe Radegonde.
Kiliziya Gatolika ni uko yashinze imizi mu Rwanda, bihera aho bigera mu buzima busanzwe bwa buri munsi bw’abanyarwanda iva mu iyobokamana igera no mu bikorwa by’iterambere nk’amashuri aho ubu ariyo ifite menshi mu gihugu, yubaka ibitaro n’ibindi bikorwa remezo byinshi.
Mu 2019, IGIHE yakoze urugendo i Save ku isoko ya Kiliziya Gatolika mu Rwanda, aho abamisiyoneri ba mbere bicaye bavuye ibwami, bamaze kuganira n’Umwami Musinga, baba ariho bubaka Kiliziya.
Iyo Kiliziya yubatswe muri Gashyantare 1900, nta gihe cya nyacyo kizwi ariko amateka menshi asobanura ko hari ku itariki ya munani ubwo ibuye rya mbere ryagerekwaga ku rindi.
Icyo gihe Kiliziya yubatswe yari iy’ibyatsi ariko nyuma hubakwa iy’amatafari ahiye. Byinshi mu bikoresho byarimo n’ubu biracyahari, urugero nk’iriba rya Batisimu ryakoreshwaga mu kubatiza, inanga yakoreshwaga mu gucuranga mu kiliziya yakoreshwaga n’abantu batatu bahagaga umwuka kugira ngo ikore.
Padiri Mukwiye Fidèle yantembereje muri iyi kiliziya aho yari iri hose, anyereka ikibindi kimaze iyo myaka yose cyashyirwagamo amazi yo kubatiza. Ati “Ababatijwe bwa mbere ni kiriya gikoresho bakoreshaga, yari kiliziya nini cyane.”
Yari ifite inkingi 24, ubu hafi ya zose zaraguye hasigara imwe ari nayo ifite agace gato ka Chapelle gakoreshwa nk’urwibutso rw’iyo kiliziya ya kera.
Ati “Kahindutse ak’abantu bashaka gusenga no gushimira Imana ko yatumye aha hantu haba ahantu urebye abantu ba mbere babatirijwe, baherewe amasakaramentu.”
Imbere muri iyo chapelle nta bintu bya kera bikihagarara gusa hifashishwa nk’uburyo bwo kwiga amateka.
Abakirisitu bo muri Paruwasi ya Save mu bijyanye n’imyemerere nyobokamana, ntabwo batandukanye n’ab’ahandi ariko hari umwihariko.
Ati “Hari utuntu tugaragaza ko bafite umuco wa Gikirisitu, nko guhabwa isakaramentu rya Penetensiya kenshi, umuntu yumva ko hatashira ukwezi, ibyumweru bibiri atayihawe. Ni cyo kintu nabonye barusha ahandi. Ikindi ni ugukunda misa.”
Mu bihe bisanzwe kuri Paruwasi ya Save hasomwa misa enye, abantu barenga ibihumbi bibiri baba buzuye.
Yakomeje agira ati “Iyo bafite umuntu urwaye, babona yarembye, bahamagara umupadiri kugira ngo ajye kumuha amasakaramentu ya nyuma, nta rugo na rumwe haba hari umuntu urembye ngo azitabe Imana adahawe amasakaramentu.”
Padiri Mukwiye avuga ko bikwiye ko Save ibungabungwa, amateka yayo ajyanye n’uko Kiliziya yageze mu Rwanda ntasibangane.
Kiliziya iri gutekereza icyo St Michel izakoreshwa nyuma yo kwimurira Cathédrale ahahoze 1930.
Ubusanzwe Cathédrale ya Kigali iherereye mu Kiyovu mu Karere ka Nyarugenge ahari Paruwasi ya St Michel, ahantu iherereye hakaba ari hato, hatisanzuye kandi hegeranye n’umuhanda ku buryo ibikorwa byo kuyagura bisa n’ibidashoboka.
Muri Mutarama 2019, nibwo Kiliziya Gatolika mu Rwanda by’umwihariko Arikidiyosezi ya Kigali yasabye Umukuru w’Igihugu ubufasha mu kubaka Cathédrale ijyanye n’igihe.
Mu kiganiro na IGIHE, Antoine Cardinal Kambanda yavuze ko “Kuva cyera uko Umujyi ugenda ukura, Kigali yari ifite umushinga wo kubaka Katederali nini kuko iyi aho iri nta bwinyagamburiro, nta buryo bwo kubaka buhari cyangwa kwaguka.”
Muri Mutarama 2020, nibwo byatangajwe ko ubutaka bw’ahahoze Gereza ya Nyarugenge bungana hegitari 5.5, Kiliziya Gatolika mu Rwanda yabwemerewe, aho yasabwaga gukora igenamigambi ry’uko yabukoresha.
Cardinal Kambanda yavuze ko kuba ikibanza baragihawe, ubu ikigezweho ari ugukora inyigo ijyanye n’igishushanyo mbonera kandi nayo yatangiye gukorwa.
Ati “Icyakurikiyeho ni ugukora inyigo, ubu inyigo niyo irimo gukorwa. Tugenda rero dutangariza abantu aho bigeze.”
Yavuze ko n’ubwo hagiye kubakwa Cathédrale nshya ya Kigali, bitavuze ko iyari isanzwe iri ahubatse Paruwasi St Michel izahita isenywa ahubwo hari gushakwa icyo hazakoreshwa.
Yakomeje agira ati “Ibya hano St Michel irahari, ariko uko igenamigambi ry’Umujyi n’uko abantu bagenda bimuka cyangwa bagana ahantu, ibyo byose nibyo bigenda bigira […] ntabwo ari ibintu wavuga ngo bizagenda gutya.”
Yavuze ko ashyigikiye inzira yatangijwe n’Umuryango wa Afurika Yunze Ubumwe yo kumvikanisha impande zitavuga rumwe muri Mali, umutekano n’ituze rusange bikagaruka.
Ibya Tchad aba mbere bireba ni Abanya-Tchad
Tariki 20 Mata 2021, inkuru itunguranye yaturutse i Ndjamena ivuga ko uwari Perezida wa Tchad, Idriss Déby Itno yapfuye biturutse ku bikomere by’amasasu yarasiwe ku rugamba.
Déby wari umaze imyaka 30 ku butegetsi, yapfuye ku munsi Komisiyo y’Amatora yari yatangarijeho ko ari we watsinze amatora yari aherutse kuba.
Igisirikare cyahise gitangaza ko umuhungu we Mahamat Idriss Déby ari we umusimbura, akayobora Komisiyo idasanzwe ya gisirikare mu gihe hagitegurwa amatora mashya ya Perezida.
Ni umwanzuro utaravuzweho rumwe haba imbere muri Tchad no hanze yayo, bamwe bavuga ko ari ihirikwa ry’ubutegetsi kuko Itegeko Nshinga Tchad yagenderagaho rivuga ko iyo Perezida apfuye asimburwa n’Umuyobozi w’Inteko Ishinga Amategeko.
Ubutegetsi bwa Tchad bwo bwatangaje ko Perezida w’Inteko Ishinga Amategeko yanze izo nshingano, bikaba ngombwa ko zifatwa n’igisirikare kugira ngo ubuzima bukomeze.
TV5 Monde yabajije Perezida Kagame icyo avuga kuri ibyo bibazo byakurikiye urupfu rwa Déby, maze avuga ko igikwiriye kwitabwaho ari ukuri kw’ibiri kubera muri Tchad, no guha umwanya abaturage b’icyo gihugu bakagira uruhare rukomeye mu gukemura ibibazo byabo.
Yagize ati “Mu bihugu byose haba hari ibiri kuba ariko icyo tugomba kwitaho ni ibiri kubera aho hantu, duti ese uyu ari gukora iki mubo bireba? Tukagendera ku biri kubera imbere mu banya-Tchad ubwabo. Ni inshingano za mbere z’abaturage ba Tchad hanyuma twe tukaza dufasha.”
Mu ntangiriro za Gicurasi 2021, Perezida Kagame yakiriye mu biro bye Abdelkerim Déby Itno, Umuyobozi w’Ibiro bya Perezida w’Urwego rwa Gisirikare ruyobora Tchad by’agateganyo, akaba murumuna wa Mahamat Déby uyobora igihugu nyuma y’urupfu rwa se.
Mu buzima ibintu ntibitungana ijana ku ijana- Kagame avuga ku bataranyuzwe n’imbabazi Macron yasabiye i Kigali.
Perezida w’u Bufaransa, Emmanuel Macron yagiriye uruzinduko rw’iminsi ibiri mu Rwanda ku wa 27-28 Gicurasi 2021.
Mu bikorwa yakoze ahageze harimo gusura Urwibutso rwa Jenoside rwa Kigali aho yavugiye imbwirwaruhame yari itegerejwe na benshi nyuma y’imyaka 27 y’umwuka mubi hagati y’u Rwanda n’u Bufaransa.
Muri iyi mbwirwaruhame, Macron yemeye uruhare rw’u Bufaransa muri Jenoside yakorewe Abatutsi mu Rwanda, nk’uko byari biherutse gushyirwa ahagaragara muri raporo Duclert yakozwe ku busabe bwe na raporo Muse yakozwe ku busabe bwa leta y’u Rwanda.
Yagize ati “Mpagaze aha nciye bugufi kandi niyoroheje, nazanywe no kwemera uruhare rwacu. Kwemera ibyabaye, ni no kwemera ko ubutabera bukomeza duharanira ko nta n’umwe mu bakekwaho ibyaha bya Jenoside uzacika ubutabera.”
Perezida Kagame mu kiganiro yagiranye na TV5 Monde yabajijwe uko yakiriye amagambo ya Macron n’agaciro yayahaye. Yavuze ko nubwo urugendo rukiri rurerure amagambo ya Macron ari ukuri kuzifashishwa mu gukomeza kuzahura umubano.
Yagize “Ntushobora kubona ibyo ushaka mu buryo bwuzuye 100%, ubuzima niko bumeze. Ibyo Macron yavuze ni ukuri. Kwemera uruhare ni ikintu gikomeye.”
Yakomeje agira ati “Tugomba kumva neza aho tuvuye, imyaka 27 irashize duhuye n’aya mahano, abantu barahizwe baricwa nk’uko mubizi. Kuba Macron yaje akavugira ijambo rye ahantu hari ikimenyetso cy’ibyabaye ntiyabikoreye ubusa. Yabivuganye amarangamutima.”
Nubwo hari abantu bavuga ko ibyo yavuze bidahagije, Perezida Kagame yasobanuye ko icyo aha agaciro ari intambwe Macron yateye asura u Rwanda. Ku bwe ngo abantu ntibashobora kunyurwa ku rugero rungana, ikindi ni uko ngo urugendo rwo kuvugurura umubano w’ibihugu byombi rudahagarariye aho.
Ati “Umuhate we watumye ibintu bigera ku rwego nishimira. Ni icyerekezo cyiza tugomba gukomeza, ntabwo turasoza urugendo, tuzakomeza, turi mu nzira nziza. Ku bwanjye kwemera uruhare ni ikintu gikomeye.”
Ibi ariko ntibivuze ko yanyuzwe 100% nk’umuntu ufite ubushobozi bwo gusesengura ibifatika n’ibidafatika ahubwo nk’umunyapolitiki ngo hari uburyo bwo kuganisha ibintu aho bikwiye kugana kandi amateka “ntareberwa mu cyerekezo kimwe.”
Ati “Sinanyuzwe 100%. Nta muntu unyurwa 100%; ubuzima niko bumera, tugomba gukomeza kubaho twifashishije ibyo dufite, ibyo twabonye. Haracyari ibyo gukora, nta ‘formule’ ihari kugira ngo tubone ibisubizo.”
Ku bandi bavuga ko imbabazi Macron yasabye zidahagije, Perezida Kagame yavuze ko ari byiza kubaha uburyo babonamo ibintu. Ati “Niko bigenda mu buzima hari abantu batajya banyurwa. Haracyari ibyo gukora, nta ‘formule’ ihari kugira ngo tubone ibisubizo, tugomba kureba ibintu mu buryo bwagutse.”
“Ku bijyanye n’ingaruka byatugizeho icyo navuga ni uko aho twavuye ari kure, hari abagizweho ingaruka mu buryo ndengakamere, turabatekereza, agahinda kabo turakumva ariko murabizi niko ubuzima bumeze. Mu buzima ntabwo ibintu bitungana.”
Perezida Macron niwe wa mbere mu bayoboye u Bufaransa nyuma ya Jenoside yakorewe Abatutsi, wemeye uruhare rw’igihugu cye muri Jenoside yakorewe Abatutsi, akanasaba imbabazi ndetse agafata ingamba zigamije gusubiza mu murongo umubano mwiza.
Perezida Kagame yatabarije abari mu kaga batewe n’iruka rya Nyiragongo.
Hashize icyumweru kirenga Ikirunga cya Nyiragongo giherereye muri Kivu y’Amajyaruguru muri Congo cyongeye kuruka nyuma y’ibyabaye mu 2002.
Aya makuba yabaye bitunguranye yangije imitungo, bene yo bamwe barapfa abandi barakomereka hatibagiranye n’abatesetse bagerageza gukiza amagara yabo.
Hari abageze ku butaka bw’u Rwanda bahamara igihe gito basubira iwabo nyuma yo kumva amakuru ko Nyiragongo yatanze agahenge ariko bagezeyo baragaruka mu kwirinda ingaruka z’iki kirunga na none.
Kugeza ku wa Kane tariki 27 Gicurasi 2021, Abanye-Congo bari bagihunga aho abasaga 8.735 binjiriye ku mupaka wa Grande Barrière, 5.100 binjirira kuri Petite Barrière naho 60 binjirira ku mupaka wa Busasamana.
Perezida Kagame mu kiganiro yagiranye na TV5 Monde yagaragaje ubukana bw’ibibazo byasizwe n’iruka rya Nyiragongo ku baturage b’ibihugu byombi. Yavuze ko bitoroshye guhangana n’ibiza nk’ibi biza bitunguranye kandi bigashegesha abantu benshi.
Ati “Turimo gukora ibishoboka ngo duhangane n’iki kibazo cy’iruka ry’Ikirunga cyashegeshe RDC ariko bikagera no ku Rwanda. Hari urujya n’uruza rw’abantu bahunga hanyuma bakongera bagasubirayo, ni abantu bahungabanyijwe n’aya makuba. Hari icyo kibazo cyo gutungurana no kuba umubare w’abantu ari munini, ni ibihumbi by’abantu baza imbokoboko biruka.”
Perezida Kagame yavuze ko inzego z’u Rwanda zakoranye n’iza Congo kugira ngo abavanywe mu byabo “tubasaranganye ibyo dufite mu bushobzi bwacu buke tugerageza kubashakira aho bacumbika, tubagaburira, tubavuza.”
Kuba byarabaye bitunguranye byatumye n’uburemere bwabyo bwiyongera burenga ubushobozi bw’ibihugu byombi, ibi bikaba ari byo bituma ahamagarira amahanga kubatera ingabo mu bitugu.
Ati “Imiterere y’ikibazo ubwacyo ikwiye gutuma amahanga ahaguruka agafasha natwe tuzabatabariza kuko ni ibigaragara ko uburemere bw’ikibazo burenze ubushobozi bw’u Rwanda na Congo, Isi yose ikurikira ibiri kuba kuri aba baturage bari mu kaga ikwiye guhaguruka.”
Imibare y’agateganyo y’abamaze guhitanwa n’iruka rya Nyiragongo igaragaza abarenga 32. Bamwe batwitswe n’amazuku, abandi bicwa n’imyotsi. Hari abaguye mu mpanuka z’imodoka bahunga, abaguye mu mubyigano n’ibindi.
Ni mu gihe imitungo irimo inzu yahiye igasiga benshi mu kangaratete. By’umwihariko ku ruhande rw’u Rwanda mu Karere ka Rubavu inzu zibarirwa hejuru ya 1200 zarasenyutse kubera imitingito ya hato na hato, ibitaro bya Gisenyi n’amwe mu mashuri birafungwa, bamwe mu baturage basabwa kwimuka aho bari batuye kubera imitutu yashoboraga gushyira ubuzima bwabo mu kaga. Hari kandi imirima yatwikiriwe n’amakoro mu Murenge wa Cyanzarwe.
Perezida Kagame yavuze icyo u Rwanda rwiteze kuri ‘Centre Culturel Francophone’ yafunguwe i Kigali.
‘Centre Culturel Francophone’ ni ikigo giherereye mu Mujyi wa Kigali ku Kimihurura cyasimbuye icyitwaga ‘Centre d’Echanges Culturels Franco-Rwandais’ cyari giherereye mu Mujyi wa Kigali rwagati.
Iki kigo gishya kiragutse kurushaho kuko ibihugu bihuriye ku rurimi rw’Igifaransa bizajya bicyibonamo nk’uko byatangajwe na Perezida w’u Bufaransa, Emmanuel Macron ubwo yagifunguraga ku wa 27 Gicurasi 2021, mu ruzinduko rw’iminsi ibiri aheruka kugirira mu Rwanda.
Yavuze ko icyo kigo gikwiriye kuba ahantu ho guteza imbere indangagaciro ziri mu Gifaransa n’abakoresha urwo rurimi hirya no hino ku Isi, abantu bakahakorera ibikorwa by’ubuvumbuzi iby’umuco no guteza imbere urubyiruko by’umwihariko.
Mu kiganiro yagiranye na TV5 Monde, Perezida Kagame yavuze ko ari iby’ingirakamaro kuba u Rwanda rufite ikigo nk’iki afata nk’umuryango uzakomeza guhuza u Rwanda n’u Bufaransa.
Ati “Twishimiye cyane kuba dufite ikigo cya Francophonie mu Rwanda. Nk’urugero dufite umuturage wacu uyobora Umuryango Mpuzamahanga w’Ibihugu bikoresha Igifaransa, Louise Mushikiwabo, ndakeka ko ari ibintu byumvikana. Ni ikintu cy’ingenzi mu gihe turimo kugerageza kongera kuzahura umubano wacu n’u Bufaransa mu bya dipolomasi, ni nk’umuryango uzakomeza kuduhuza.”
Mu ijambo Emmanuel Macron yavugiye ku Rwibutso rwa Jenoside rwa Kigali, ku wa 27 Gicurasi 2021, yagarutse ku mateka yaranze Politiki y’u Bufaransa ku Rwanda aho yemeye ko iki gihugu cyagize uruhare muri Jenoside yakorewe Abatutsi, avuga ko nubwo aya mateka adashobora gusibangana hakiri amahirwe y’ubufatanye nka bumwe mu buryo bwo kuzirikana abahitanywe na yo bakavutsa ahazaza habo.
Ati “Ndagira ngo uyu munsi nizeze urubyiruko rw’u Rwanda ko kongera gukorana bishoboka. Hari andi mahirwe y’ubufatanye bwiyubashye, butanga inyungu ku mpande zombi hagati y’urubyiruko rw’u Rwanda n’urw’u Bufaransa. Ni uburyo bwo guha agaciro abo twibuka bavukijwe ahazaza habo dufiteho inshingano zo kubaka.”
Aya magambo yongeye kuyashimangira ubwo yafunguraga ku mugaragaro ‘Centre Culturel Francophone’ agira ati “Ndifuza ko urubyiruko rw’u Rwanda rubyaza umusaruro aha hantu. Hazatangirwa amasomo, hazigishirizwa kandi hari buruse tuzajya dutanga mu myaka iri imbere. Hari byinshi tutarabona urubyiruko ruzavumburira aha.”
Centre Culturel Francophone yagombaga kuzura ikanatahwa mu 2020 ariko imirimo yayo yadindijwe n’icyorezo cya COVID-19 bituma irangira muri Mata uyu mwaka.
Yimanye inkoni yo kumukubitisha mu Bufaransa - Amarangamutima ku ruzinduko rwa Macron i Kigali.
Kuri iyi tariki nibwo Perezida w’u Bufaransa Emmanuel Macron bwa mbere yemeye uruhare rw’igihugu cye muri ayo mateka ashaririye u Rwanda rwanyuzemo.
Mu marangamutima menshi, Macron nyuma yo gusura urwibutso rwa Jenoside rwa Kigali, yagize ati “Mpagaze aha imbere yanyu nciye bugufi kandi niyoroheje, nazanywe no kwemera uruhare rwacu.”
Macron ntiyeruye ngo asabe imbabazi mu buryo butomoye ariko imbwirwaruhame ye uburyo yari iteguye yumvikanishije ko igihugu cye gishaka imbabazi ziturutse ku ‘barokotse Jenoside’.
Yagize ati “Kwemera aya mateka n’uruhare rwacu, ni ikimenyetso kidashidikanywaho. Tubikoze ku bushake, tubyikorera. Ni umwenda ku nzirakarengane nyuma y’igihe kirekire ducecetse. Ni impano ku bakiriho bagifite ububabare baramutse babitwemereye, twafatanya kubagabanyiriza umubabaro.”
“Iyi nzira yo kuzirikana, binyuze mu madeni n’impano zacu, biraduha icyizere ko tuzayasohokamo twese dufatanyije. Muri iyo nzira, abanyuze muri iri joro ribi nibo bashobora kutubabarira, bakaduha impano y’imbabazi."
Yari afite amarangamutima no kwicisha bugufi
Imbwirwaruhame ya Macron ntabwo yavuzweho rumwe mu Rwanda. Hari abumvise ibyo yakoze bihagije bakurikije uburyo ari we watinyutse kwemera uruhare rw’igihugu cye muri Jenoside. Hari abandi bavuga ko bidahagije kuko ateruye ngo avuge ko ‘u Bufaransa busabye imbabazi’, ibyo yakoze bakabifata nko gucenga inkurikiza zakurikira kwemera urwo ruhare.
Umunyamategeko w’Umunyarwanda uba mu Bufaransa, Richard Gisagara yabwiye IGIHE ko ijambo rya Macron ryari riteguye neza kandi ryumvikana.
Yagize ati “Ijambo rya Macron narishimye rwose, ryari ijambo ryiza cyane kandi ryateguwe umwanya munini. Ntabwo ari ijambo rihutiyeho, yafashe umwanya ashaka amagambo agomba kuvuga , ni ikintu cy’amateka . Icya mbere nashimye ni ukunamira inzirakarengane yamara kubunamira akicisha bugufi akavuga ko akababaro kabo yakumvise, kandi ko hari uruhare rw’u Bufaransa.”
Kuba ateruye ngo avuge ko asabye imbabazi bitomoye, Gisagara ntabibonamo ikibazo. Yavuze ko abantu badakwiriye kwibagirwa ko Macron ari umunyapolitiki.
Ati “Yabonye ubundi buryo bwo kubivuga. Yavuze ko abakorewe icyaha aribo bonyine bashobora kugira umutima wo kubabarira ariko ntabwo yeruye ngo avuge ati ‘mbasabye imbabazi’. Wenda nka Perezida w’ u Bufaransa ni umunyapolitiki afite aho agarukira ariko muri rusange ijambo narishimye.”
Umuyobozi w’Umuryango w’abapfakazi ba Jenoside yakorewe Abatutsi, Avega-Agahozo, Mukabayire Valérie yavuze ko nk’abarokotse Jenoside, bishimiye cyane ijambo Macron yavugiye ku Gisozi.
Nk’umwe mu bari begereye Macron ubwo yavugaga ijambo ku Gisozi, Mukabayire yavuze ko ibyo yatangaje byaturukaga ku ndiba y’umutima.
Ati “Twe twanamurebaga hafi yari afite amarangamutima ubona ko bimuri ku mutima. Yavuze ko anemera uruhare rw’u Bufaransa, aganisha no ku mwenda u Bufaransa bufite kandi anavuga ko ba bandi baraye ijoro ari bo bakwiriye gutanga imbabazi, ko nibabona ko bakwiriye kuzitanga bazazitanga.”
Kuba atatomoye ngo avuge ko asabye imbabazi z’uruhare rw’u Bufaransa mu mateka mabi y’u Rwanda, Mukabayire ntabwo abibonamo ikibazo.
Ati “Ni uburyo bwe bwo kuvuga, hari aho yavuze ko Jenoside nta magambo wabona yo kuvuga usaba imbabazi kuri Jenoside, abarokotse bo bafite uko babyumva nibo batanga imbabazi. Ni amagambo ye yashatse kubinyuzamo ariko ni intambwe.”
No kuba yavugiye ijambo ku rwibutso rwa Gisozi, ngo ni intambwe ikomeye kuko nta bandi bayobozi bakuru bagiye basura urwibutso, ngo bahavugire ijambo rikomeye nk’iryo.
Mukabayire kandi yongeyeho ko ijambo rya Macron ritanga icyizere ku busabe u Rwanda rwari rumaze igihe rutanga bwo gufata abakekwaho Jenoside bihishe muri icyo gihugu.
Ati “Birwaga badusekera, batwishongoraho no kudukina ku mubyimba bazi ko ntawe uzabakoraho. Macron yavuze ko nta n’umwe uzacika ubutabera, ni ikintu cyiza.”
Yimanye inkoni yo kumukubitira mu Bufaransa
Umwaka utaha wa 2022, hateganyijwe amatora ya Perezida mu Bufaransa kandi biteganyijwe ko Macron azongera kwiyamamaza kuko Itegeko Nshinga ribimwemerera.
Amatora yo muri icyo gihugu aba akomeye cyane by’umwihariko ku bakandida kuko ikosa rimwe rishobora gutuma abari bamushyigikiye bamushiraho.
Macron n’ubusanzwe igikundiro cye mu Bafaransa kimaze iminsi kidahagaze neza ahanini bitewe n’ibibazo birimo iby’iterabwoba, ubukungu n’ibindi bimaze igihe.
Kwemera ku mugaragaro uruhare rw’igihugu cye muri Jenoside yakorewe Abatutsi bishobora guha icyuho abatavuga rumwe na we cyane cyane abahoze mu butegetsi bwagize uruhare muri Jenoside bagifite ijambo rikomeye muri politiki y’u Bufaransa.
Umusesenguzi mu bya Politiki, Albert Rudatsimburwa yabwiye IGIHE ko Macron yari afite impamvu mu kwirinda gutomora neza uruhare rw’igihugu cye muri Jenoside kugira ngo itaba inkoni izifashishwa n’abamurwanya mu matora ataha.
Ati “Uburyo yabivuze hari abaza kumunenga mu Bufaransa ariko ntabwo yabahaye inkoni yo kumukubita. Na we arabizi ko udapfa guhindura ibintu byageze ku mugaragaro, kuvuga ko abawe bafitemo uruhare, ni guhita ukurura abazakurwanya.”
“Bishobora gutuma abura amahirwe yo gutorwa cyangwa akabona abantu benshi bamurwanya. Aramutse atongeye gutorwa twaba tubihombeyemo kuko afite icyerecyezo kandi yashatse kwerekana ko yubaha u Rwanda, ko anumva aho u Rwanda rwigeje nyuma y’ibyo byose.”
Rudatsimburwa yavuze ko no kuba byonyine yemeye ko u Bufaransa bwagize uruhare muri Jenoside yakorewe Abatutsi, ari ikintu gikomeye ndetse kirenze ibindi bihugu byasabye imbabazi.
Ati “Kuri twebwe ni ikintu gikomeye kurusha n’abandi bose baje. Icyo u Bufaransa bwakoze ni akataraboneka kuko bo bari ku ruhembe, si nka ba bandi bavuga ngo mutubabarire kuko tutahabaye, bo bari bahari bari ku rundi ruhande. Ibyo byose kubihakana arabihagaritse.”
Nubwo yanyuzwe, Richard Gisagara we yavuze ko atishimiye uburyo Macron yongeye gusubiramo ko abayobozi b’u Bufaransa bagize uruhare muri Jenoside yakorewe Abatutsi, babikoze ‘buhumyi’ batabizi.
Gisagara yavuze ko ibimenyetso byose bihari byerekana ko Perezida François Mitterrand n’ibyegera bye bari bazi ibyaberaga mu Rwanda ariko bagahitamo guceceka no gufasha Leta yateguraga Jenoside.
U Bufaransa bwahaye u Rwanda inkunga ya miliyoni 60 z’amayero azifashishwa mu kurwanya Covid-19 n’ingaruka zayo.
Amasezerano yashyizweho umukono na Minisitiri w’Imari n’Igenamigambi, Dr Uzziel Ndagijimana, ku ruhande rw’u Rwanda n’Umuyobozi Mukuru wa AFD, Rémy Rioux.
Mu rwego rw’ubuzima, iyi nkunga izatanga umusanzu muri gahunda y’igihugu yo kurwanya icyorezo cya Covid-19 hagurwa inkingo igihugu gikeneye, gushyigikira ibikorwa bizatuma intego yo kongera ubushobozi bwo gusuzuma no kwita ku barwayi cyane cyane abagore batwite igerwaho.
Iyi nkunga yitezweho kandi gufasha mu gutera inkunga abatishoboye binyuze muri gahunda ya VUP n’izindi zifasha abo mu byiciro biciriritse kubona serivisi z’ubuzima n’uburezi bw’ibanze.
Minisitiri w’Imari n’Igenamigambi, Dr Uzziel Ndagijimana, yavuze ko u Rwanda rushaka kuzahura ubukungu bwarwo no kugaruka mu bihe bisanzwe nyuma ya Covid-19.
Yagize ati “Iyi nkunga izongera ubushobozi bwacu mu kugura inkingo, kongera ingufu mu bikorwa bizamura urwego rw’ubuzima no gufata ingamba zikwiye mu guhangana na Covid-19, abaturage batishoboye batibagiranye.”
Umuyobozi Mukuru wa AFD, Rémy Rioux, we yavuze ko izafasha mu gukemura ibibazo by’abaturage barimo abakozi bo mu nzego ziciriritse [zitanditse] ubukungu bwabo bwazahajwe na Covid-19.
Ati “Nubwo impfu ziturutse kuri Covid-19 zabashije gukumirwa mu gihugu kubera ingamba zikomeye kandi z’intangarugero, ingaruka ku bukungu n’imibereho y’abaturage cyane ku bakora mu nzego ‘zitanditse’ zigomba gukemurwa. AFD ibinyujije muri porogaramu yayo yo gushyigikira gahunda z’ubuzima, yiyemeje gutera inkunga u Rwanda mu ngamba zarwo zo kurengera imibereho hagamijwe kugabanya ingaruka z’ibibazo abaturage batishoboye bahuye na byo.”
Kuva icyorezo cya Covid-19 cyatera, u Bufaransa bwarushijeho gushimangira ubufatanye n’u Rwanda. Kugeza ubu AFD imaze gutanga inkunga ya miliyoni 40 z’amayero kandi ibihugu byombi biri gushaka uko bifatanya mu nzego zitandukanye zirimo ingufu, uburezi, ubuzima, urwego rw’abikorera n’izindi.
Mu yindi mishinga u Bufaransa bwateye inkunga harimo iyo gukwirakwiza amashanyarazi yashyizwemo miliyoni 80 z’amayero na miliyoni 5.8 yo guteza imbere uburezi mu mashuri y’imyuga n’ubumenyingiro.
AFD kandi yasinyanye amasezerano na Minisiteri y’Uburezi arimo umushinga wo gutangiza ishami ryigisha ibijyanye n’ikoranabuhanga rihuza ’électronique’ na ’mécanique’ ibizwi nka ’Mécatronique’ muri Tumba College of Technology, ishuri riherereye mu Karere ka Rulindo.
Amafaranga u Bufaransa bwahaye u Rwanda akubiye mu bufatanye ibihugu byombi byashyizeho umukono uyu munsi, ni inguzanyo izishyurwa ku nyungu iciriritse, azatangira kwishyurwa nyuma y’imyaka itandatu.
U Bufaransa kandi bwahaye u Rwanda inkunga ya dose ibihumbi 100 by’inkingo za Covid-19, yazanywe na Perezida Emmanuel Macron ubwo yagiriraga uruzinduko muri iki gihugu.
Icyo Perezida Macron agiye gukora ngo abarimo Agatha Kanziga bafatwe.
Agathe Kanziga ashyirwa mu majwi cyane nk’umwe mu bantu bari ku ruhembe rw’abagize uruhare mu itegurwa rya Jenoside yakorewe Abatutsi dore ko yabaga mu “Akazu” kari kagizwe n’abakomokaga mu Majyaruguru y’Uburengerazuba bw’u Rwanda, by’umwihariko mu zahoze ari Perefegitura za Ruhengeri na Gisenyi.
Hashize igihe kinini aba mu Bufaransa bwaranze kumwohereza mu Rwanda kugira ngo akurikiranyweho ibyaha bya Jenoside yakorewe Abatutsi ashinjwa.
Mu ijambo Macron yavugiye ku Rwibutso rwa Jenoside rwa Kigali, yemeye uruhare rw’igihugu cye muri Jenoside yakorewe Abatutsi mu Rwanda maze yiyemeza ko azatanga umusanzu we kugira ngo abakekwaho Jenoside bagezwe mu butabera.
Ibi nibyo itangazamakuru ryuririyeho mu kiganiro yagiranye na ryo, rimubaza icyo yiteguye gukora kugira ngo Agatha Kanziga atabwe muri yombi.
Perezida Macron yasubije ko atari uwo gusa ahubwo muri rusange hazabaho kuvugurura imikoranire hagati y’inzego z’ubutabera bw’ibihugu byombi kugira ngo n’abandi bihishe muri iki gihugu bafatwe.
Yagize ati “Ntacyo navuga ku muntu ku giti cye kuko ni akazi kareba ubutabera ariko icyo twiyemeje gukora nk’abakuru b’ibihugu ni ugushyiraho uburyo bwose bw’ubufatanye mu by’ubutabera n’ibisubizo byoroshya ugushyira ukuri ahabona, kugeza mu butabera no koherezwa abakekwaho Jenoside.”
Perezida Kagame mu kiganiro aherutse kugirana na France 24, na we yagarutse ku kibazo cya Agatha Kanziga, avuga ko u Bufaransa ari bwo buzamufataho icyemezo.
Yagize ati “Yaba Agatha cyangwa abandi, urutonde ni rurerure, ari ku isonga ryarwo, u Bufaransa buzafata umwanzuro w’icyo bugomba gukora kuri we. Simbategeka icyo bakora, icyo nakora ni ukubisaba kandi kubisaba bikorwa ku mugaragaro.”
U Bufaransa buvugwaho kuba buri mu bihugu bicumbikiye benshi mu bakekwaho uruhare muri Jenoside yakorewe Abatutsi mu Rwanda, nyamara abamaze kugezwa mu butabera ni mbarwa.
Urugero nk’Ikinyamakuru Médiapart kimenyereweho gucukumbura amakuru ku Banyarwanda bakoze Jenoside yakorewe Abatutsi mu Rwanda bihishe mu Bufaransa, mu minsi minsi ya vuba cyatahuye amazina y’abantu batatu bakekwaho ibyaha bikomeye bya Jenoside bamaze igihe kinini bihishe muri iki gihugu.
Barimo Hyacinthe Bicamumpaka wahoze ari umunyamakuru wa Radio Rwanda, Joseph Mushyandi na Anastase Rwabizambuga.
Biteganywa ko iyo Cathédrale nshya igomba kuba ijyanye n’igihe, yajya yakira abantu nibura ibihumbi bitanu, hanyuma ikagira n’imbuga yayo nini ku buryo mu gihe habaye nk’iminsi mikuru abantu bashobora kuyiteraniramo bageze nko ku bihumbi 10 kugera kuri 20.
Aline Gahongayire yafashije Jackson Jack mu ndirimbo yo guhigurira umuhigo Imana.
Indirimbo nshya Aline Gahongayire yahuriyemo na Jackson Jack yiswe ‘Nyemerera’. Iyi ndirimbo y’amashusho igizwe n’iminota itanu n’amasegonda 38.
Aba bahanzi hari igice baririmbamo bavuga bati “Kubyirengagiza byamvunnye. Ibicuro byanyuzuye mu mutima, uyu munsi sinawurenza ntavuze kugira neza ku buzima bwanjye […] ongera unyemerere ngushime, tega amatwi wumve indirimbo naguhimbiye, nyemerera ukunde uyakire.”
Mu kiganiro Aline Gahongayire yahaye IGIHE yavuze ko iyi ndirimbo bayihimbye nyuma yo kwibuka ibyo Imana yagiye ibakorera ariko ntibayishime, kandi byari ngombwa cyane.
Yagize ati “Hari ibintu byinshi umuntu ahigira Imana ari mu bihe bigoye ntabashe kuyisohoza. Numvaga mfitiye Imana ideni. Naravugaga nti ‘icyampa rero Imana ikaduha amahirwe tukongera kuyishima.’”
Sinzoyiheba Jackson Jack ubusanzwe aba muri Leta Zunze Ubumwe za Amerika, yahuje imbaraga na Aline Gahongayire uri mu bafite igikundiro mu muziki uhimbaza Imana mu kurushaho kwegereza abakunzi be ibihangano bihembura imitima yabo.
Indirimbo ‘Nyemerera’ mu buryo bw’amajwi yakozwe na Boris, naho amashusho yafashwe na Bob Chris Raheem na Dieudonne Nb.
Jackson Jack amaze isaga itatu atangiye umuziki nk’umuhanzi wigenga. Uyu muhanzi yavukiye muri Tanzania ku babyeyi bafite inkomoko mu Burundi. Afite intego yo gukora umuziki wubahisha Imana mu mfuruka zose z’Isi.
Mu gihe amaze mu muziki yashyize hanze ibihangano birimo ‘Wema Wako’, ‘Tawala Yesu’, ‘Nitainuliwa’, ‘Wavuze’ yakoranye na Karim n’izindi.
Imbuga nkoranyambaga: Ubucuruzi bwitwikiriye umutaka wo guteza imbere ubwisanzure bwo gutanga ibitekerezo.
Niba ukoresha internet usoma amakuru, ukora ubushakashatsi, uhaha cyangwa ukoresha imbuga nkoranyambaga mu buryo butandukanye, ujya ubona ubutumwa bwamamaza bwikubise mu byo warimo usoma cyangwa ubona amakuru akwizaniye atari mu byo washakaga ako kanya.
Ingero, ushobora kuba uri gusoma amakuru ku rubuga rwa internet, uri kureba amashusho kuri YouTube ukabona hari ubutumwa bwikubisemo; ku rukuta rwawe rwa Facebook cyangwa Twitter, ujya uzasangaho ubutumwa bw’abantu cyangwa ibigo bitari mu bo ukurikira cyangwa abagukurikira (Followers).
Ubwo ni uburyo bwo kwamamaza hakoreshejwe internet, kandi mbere y’uko utangira gukoresha imbuga nkoranyambaga, wabanje gusinya amasezerano wemera ko ubwo butumwa uzajya ububona, nubwo abenshi basinya ayo masezerano batabanje kuyasoma.
Ushobora kuba wibaza uti ‘izi mbunga nkoranyambaga ko tuzikoresha ku buntu, ba nyirazo bunguka iki?’Hari n’abatekereza ko amafaranga bishyura ku mirongo y’itumanaho icuruza internet, agera kuri banyir’imbuga nkoranyambaga zitandukanye.
Kugira ngo usobanukirwe neza uburyo abashinze imbuga nkoranyambaga ndetse n’imbuga za internet (websites and social media) bunguka, nabigusobanurira mu buryo bworoshye.
Abakoresha internet n’imbuga nkoranyambaga, bameze nk’abantu bazana amazi bakayasuka mu ruhombo runini ariko ku yindi mpera y’urwo ruhombo, aho badashobora kureba, hakaba hari abantu bateze ibivomesho ayo mazi yisukamo, bagahita bayajyana ku isoko kuyagurisha.
Muri make, igihe cyose ukoresha internet, waba usoma amakuru cyangwa uganira n’inshuti ku mbuga nkoranyambaga, ni amafaranga uba utanga. Ibi rero bishimangira ko abakoze imbuga za internet n’imbuga nkoranyambaga n’ingufu bahora bashyiramo mu kuzivugurura kugira ngo zirusheho kunezeza abazikoresha, ntabwo bashishikajwe cyane no guteza imbere ubwisanzure mu gutanga ibitekerezo ndetse no guhuza abantu. Intego nyamukuru ni ubucuruzi kandi bwunguka cyane.
Ni byo koko imbuga nkoranyambaga n’itangazamakuru ryo kuri internet byagize uruhare rufatika mu guteza imbere ubwisanzure mu gutanga ibitekerezo. Uyu munsi, umuntu wese ashobora gufungura umuyoboro we agatangaza ibyo atekereza ku buryo bumworoheye kurusha uko byari bimeze mu bihe byashize.
Ariko ibitekerezo byose bitangwa muri ubwo bwisanzure, aho bibikwa hahinduka ikirombe gicukurwamo zahabu ibyara amafaranga menshi ku bashinze izo mbuga nkoranyambaga.
Ibi bigaragazwa n’uko ibigo bifite imbuga nkoranyambaga biri mu bikize kuri iyi si. Amakuru y’urubuga  agaragaza agaciro k’imigabane y’Ikigo Aplhabet Inc (gifite urubuga rwa Google rurimo YouTube n’izindi) ku isoko ry’Imari n’Imigabane ( Market Cap) kageze kuri Tiliyari ($1 Trillion) y’Amadolari y’Amerika muri 2020, aho urubuga rwa Google rwonyine rwari wihariye hafi 80%. Iki kikaba cyarabaye ikigo cya kane mu bigo bicuruza ikoranabuhanga byesheje uwo muhigo muri Amerika.
Imibare igagagazwa n’urubuga  kandi igaragaza ko agaciro k’imigabane ya Facebook yari ku isoko ry’imari n’imigabane mu mpera za Kamena 2020 kari Miliyari 984 z’Amadolari ya Amerika ($984.00 Billion)
Ako gaciro k’imigabane y’ibyo bigo karuta cyane umusaruro mbumbe (GDP) w’ibihugu bimwe na bimwe bibarizwa muri 20 bikize ku isi (G20) birimo nka Arabia Soudite ( Miliyari 793 $), Afurika y’Epfo (Miliyari 351.) cyangwa Singapore( Miliyari 372$).
Ikindi kigaraza ko imbuga nkoranyambaga ari ubucuruzi bukomeye ni uko banyirazo bari mu baherwe ba mbere ku isi. Urubuga rwa Forbes rugaragaza ko kugeza muri Kamena 2021, Mark Zuckerberg washinze Facebook yari uwa gatanu ku rutonde rw’abaherwe ku isi aho umutungo we ubarirwa kuri Miliyari 97 z’Amadolari ya Amerika (97$Billion), mu gihe Larry Page uri mu bashinze Google ari ku mwanya wa munani n’umutungo wa Miliyari 91.5 z’amadolari (91.5$Billion) akurikiwe na mugenzi bafatanije gushinga urwo rubuga, Sergey Brin n’umutungo wa Miliyari 89 Z’amadolari ya Amerika (89$Billion).
Ibi bigo amafaranga biyakura cyane cyane mu kwamamaza binyuze kuri izo mbuga nkoranyambaga ndetse no mu gucuruza amakuru. Amakuru yose abantu binjiza ku mbuga zitandukanye hariho ikoranabuhanga riyakusanya rikayasesengura, akagurishwa ku babafite ibigo by’ubucuruzi kugira ngo bashobore gukora ibicuruzwa na serivisi bihwanye n’ibyifuzo by’abaguzi.
Urugero, ikigo cy’ubucuruzi gishobora gushingira ku makuru abanyarwanda binjiza bakora ubushakashatsi, bashaka ibikoresho, serivisi cyangwa baganira ku mu mbuga nkoranyambaga, kikamenya ubwoko, amabara, impuzandengo y’igiciro cy’ibikoresho (imodoka, imyenda, mudasobwa n’ibindi) abanyarwanda bakunda kugura. Ibyo bikagifasha gukora ibijyanye n’ibyifuzo by’abanyarwanda mu gihe gishaka gucuruza mu Rwanda.
Ibyo mu gihe byasabaga gukora ubushakashatsi buhenze bunatwara igihe ku bashinzwe guteza imbere ubucuruzi, ubu ntibigoye, ayo makuru yose aba ahari kuri buri wese ayageraho bitewe n’ayo yifuza kandi kuyagura birahendutse kurusha gukora ubushakashatsi. Ikindi ni uko ayo makuru yizewe cyane kuko agaragaza ibyo abantu bakeneye, aho baherereye, ikigero cy’imyaka yabo, igitsina, ubushobozi bwabo, uko imibare yabo igenda ihindagurika n’ibindi.
Ubu bucuruzi bw’imbuga nkoranyambaga ntabwo bugaburira ba nyirazo gusa. Ubu noneho batangiye no kuvunguriraho n’abakoresha imbuga nkoranyambaga mu rwego rwo kubatera akanyabugabo ngo bazikoreshe cyane haboneke ibitekerezo byinshi, byumvikana ko hakenewe amakuru menshi agurishwa.
Muri iki gihe abakoresha imbuga nkoranyambaga bafite ababakurikira benshi na bo bahabwa amafaranga, hashingiwe ku mubare w’ababakurikira, igihe abareba ibyo bashyiraho bamara n’ibindi. Iyi miyoboro y’imbuga nkoranyambaga ikurikirwa na benshi igakoreshwa mu kwamamaza.
Ibigo by’ubucuruzi utaretse n’ibya Leta n’imiryango itari iya Leta ubu bitanga amafaranga ku bantu bakoresha imbuga nkoranyambaga cyane kugira ngo babafashe kwamamaza ibicuruzwa cyangwa gutanga ubutumwa ku babakurikira (ibyitwa influencer marketing). Ibi rero ni byo bihindura za mbuga nkoranyambaga uburucuruzi kuruta ubwisanzure bwo gutanga ibitekerezo.
Ubu bucuruzi ni bwo bituma abantu bahururira mu gushyira ku mbuga nkoranyambaga zabo ibiganiro n’amakuru bishitura abantu, bibakurura kugira ngo bagire ababakurikira benshi (subscribers and views) bityo bibonere umugati.
Uzasanga ku mbuga nkoranyambaga bashyiraho imitwe y’inkuru zishitura abantu, ariko nufungura usange ibivugwa bitandukanye n’ibyanditse. Uzabona inkuru z’impimbano nyamara zitangazwa nk’aho ari ukuri, ubuhamya butangwa n’abantu ariko budafitiwe ibimenyetso ndetse n’ababutangaza ntibite ku kubugenzura, ahubwo bakita ku kuba bukurura abantu.
Ubu noneho bamwe mu bafite imiyoboro y’imbuga nkoranyambaga na bo bungutse ubundi bwenge aho bishyura abantu kugira ngo babakurikire ndetse barebe ibyo bakora. Ubu hari abantu bishyurwa kugira ngo bafate umwanya wabo barebe amashusho kuri YouTube, basangize abandi amakuru kugira ngo banyirabyo bagwize ababakurikira bityo bongere amafaranga binjiza.
Ubushakashatsi buto nakoze ku miyoboro 15 ya YouTube (channels) natoranije nkurije iyo nkuze gukurikira hano mu Rwanda nifashishije urubuga rwa  bwangaragarije umuyoboro winjiza menshi muri iyo ari ibihumbi 30 y’Amadolari (30,000$) ku kwezi mu gihe uwinjiza make ari 1,200 y’amadolari ya Amerika (1200$) ku kwezi.
Aya mafaranga avomwa mu gukoresha imbuga nkoranyambaga niyo ari inyuma y’ubushake n’ububyutse mubona muri iyi minsi bw’abantu bahururiye ku mbuga nkoranyambaga mu Rwanda, cyane cyane YouTube, ntabwo ari uko abantu basobanukiwe n’uruhare rwabo mu gutanga ibitekerezo kurushaho. Ikindi ni uko bidasaba igishoro kinini kuko telefone igendanwa irahagije kugira ngo umuntu akore Televiziyo ikorera kuri YouTube.
Gukoresha imbuga nkoranyambaga bikaba byaguha amafaranga si bibi, yewe byaba n’igisubizo ku bibazo by’ubushomeri byugarije urubyiruko. Imbuga nkoranyambaga ntizitangaza ibibi gusa n’ibyangiza byonyine. Hari n’andi makuru menshi zitangaza ajijura abantu.
Gusa, birakwiye ko abantu basobanukirwa ko imbuga nkoranyambaga zidakwiye gukomeza kureberwa mu mutaka wo guteza imbere ubwisanzure bwo gutanga ibitekerezo gusa, kuko abazishinga si cyo kibashishikaje cyane. Ni abacuruzi bakomeye kuruta uko ari impirimbanyi z’uburenganzira bwo gutanga ibitekerezo.
Uko zigenda zigwiza amafaranga niko zigira imbagara zikomeye ndetse zishobora kugera n’aho zihanga na za guverinoma mu gihe zashyizeho amabwriza cyangwa amategeko abangamira inyungu zabo. Abakoresha izi mbuga nkoranyambaga na bo kuba baratangiye kwinjiza agatubutse, bakora bagamije kwinjiza menshi, bityo ibituma bakurikirwa na benshi ni byo bibashishikaje cyane, batitaye ku kuba byangiza cyangwa bikayobya sosiyete muri rusange.
Birakwiye ko abantu babyaza umusaruro amahirwe atangwa no gukoresha imbuga nkoranyambaga ariko bigakorwa hirindwa kuyoborwa n’inda bigatuma abantu batangaza ibinyoma, ibihuha n’ibindi ibyangiza rubanda. Birashoboka cyane gutangaza ibyubaka ndetse n’ayo mafaranga ukayakorera.
Abasoma n’abakurikira ibitangazwa ku mbuga nkoranyambaga na bo bakwiye gushishoza cyane, ntibemere ibyo babonye byose cyangwa ngo babikwirakwize batabanje kugenzura byimbitse.
Daily Monitor n’abayobozi ba Uganda bafata abatuye EAC nk’abadatekereza neza.
Iyo usomye ibitangazamakuru byo muri Uganda, ushobora kubona ko nta bushake ku ruhande rw’abayobozi ba Uganda bwo kuzahura umubano w’iki gihugu n’u Rwanda nubwo hari imbaraga nyinshi zashyizwemo n’abahuza barimo Angola na Repubulika Iharanira Demokarasi ya Congo.
Abayobozi ba Uganda bakomeje gutsimbarara ku ngingo zabo bakomeje kuzamura na mbere zirimo ibijyanye n’uko ngo u Rwanda rwafunze umupaka bakirengagiza umuzi w’ikibazo, ariwo mugambi umaze igihe wo guhungabanya u Rwanda.
Inkuru iheruka ya Daily Monitor yari ifite umutwe ugira uti “Umupaka wa Katuna umaze imyaka ibiri ufunzwe kuva ibiganiro byatangira”, yashushe nk’iyobya uburari inatanga n’amakuru atari ukuri ku mpamvu y’umwuka mubi umaze igihe hagati y’ibihugu byombi.
Ikinyoma cya mbere cyari muri iyo nkuru ya Daily Monitor ni uko ngo igikorwa Uganda yakoze cyo kwambura Pasiporo abayobozi b’Umutwe w’Iterabwoba wa RNC ariyo nzitizi yonyine yari isigaye mu rugendo rwo gusubiza umubano ku murongo.
Daily Monitor iherutse kwandika ku nama yo ku wa 21 Gashyantare 2021 yabereye i Gatuna n’ibijyanye no kwambura Charlotte Mukankusi Pasiporo yari yarahawe na Uganda. Icyo kinyamakuru cyagize kiti “Icyo gikorwa kigomba kuzagenzurwa, bikemezwa na Komisiyo yo ku rwego rwa ba minisitiri ihuriweho mu gushyira mu bikorwa amasezerano ya Luanda... mu gihe uyu mwanzuro ushyizwe mu bikorwa bikamenyeshwa abakuru b’ibihugu, abahuza bazahura mu minsi 15 mu nama izabera Gatuna/Katuna mu gufungura umupaka no gusubiza mu buryo umubano w’ibihugu byombi.”
Mukankusi ni Umuyobozi muri RNC, Umutwe w’Iterabwoba ufite uruhare mu bikorwa bitandukanye by’ibitero bya grenade byagabwe mu Mujyi wa Kigali mu 2010.
Perezida Museveni yemeye ko bahuye ku bw’impanuka hamwe n’abandi bayobozi ba RNC ubwo bapangaga guhungabanya u Rwanda.
Gusa, kwambura Mukankusi Pasiporo ntabwo byigeze bivugwa mu myanzuro y’inama ya Gatuna. Ikibazo nyamukuru cyagombaga kugenzurwa na Komisiyo ya ba Minisitiri cyari “ibirego by’u Rwanda ku bikorwa Uganda ikorera ku butaka byayo bigamije guhungabanya u Rwanda”.
Itangazo rigira riti “Mu gihe ibi birego bigaragaye, Guverinoma ya Uganda izafata ingamba zose mu kubihosha no guharanira ko bitongera kubaho ukundi”.
Ryongeraho ko Uganda ifite igihe cy’ukwezi ko kugenzura niba koko ibyo ishinjwa bifite ishingiro.
Umwaka urashize ariko ibinyamakuru byo muri Uganda ntibishaka kubaza Guverinoma yabo ibyo idashyira mu bikorwa. Ahubwo, byahisemo inzira yo kuyobya ababikurikira ku bijyanye n’imyanzuro y’Inama yabereye Gatuna ari nayo nzira yonyine izakemura ibibazo byose Uganda yaba ifite ku cyiswe ‘ibibazo by’umupaka’.
Biragaragara ko ikibazo Uganda ifite atari ibirego by’ubutasi [yashinja Abanyarwanda] yananiwe no gutangira ibimenyetso ndetse Perezida wayo ubwe akemera mu ibaruwa yandikiye mugenzi we w’u Rwanda ko byari ‘ibihuha bisa’.
Ikibazo nyamukuru ntabwo kigeze gihinduka. Ni umugambi kirimbuzi wa Uganda wo gufasha imitwe yihebeye guhungabanya umutekano w’u Rwanda n’ibikorwa byo gukomeza gutoteza no gufunga Abanyarwanda b’inzirakarengane. Umunsi ibi bibazo bizaba byakemuwe, Komisiyo ihuriweho y’abaminisitiri izagenzura niba koko Uganda yarahagaritse ubufatanye na RNC n’indi mitwe, hanyuma mu minsi 15 inama y’abakuru b’ibihugu izaterana nyuma y’ishyirwa hanze ry’imyanzuro y’inama y’abaminisitiri.
Daily Monitor rero ikwiriye guhagarika gufata abasomyi bayo nk’injiji, ibabwize ukuri nkuko yirirwa ibyigamba mu kivugo cyayo ngo ‘Ukuri buri Munsi’.
Inkotanyi ni amasomo kuri twese
Icyizwi ku bayobozi bayoboye kuri Repubulika ya mbere n’iya kabiri, ni uko bose baranzwe n’imitegekere mibi ibiba amacakubiri n’ingengabitekerezo ya Jenoside mu Banyarwanda.
Iyo mitegekere mibi yabyaye kwirukana mu gihugu Abatutsi,kubatwikira, kubamenesha ndetse no kubagira impunzi. Abahunze bahungiye mu bihugu nka Tanzania,Uganda,Congo, Burundi n’ahandi.
Amacakubiri n’imitegekere mibi yari mu Rwanda yabyaye Jenoside yakorewe Abatutsi mu mwaka wa 1994 aho Abatutsi barenga Miliyoni bishwe bazira ubusa,bazira uko basal,bazira uko bavutse.
Ku itariki 25 Ukuboza mu mwaka 1987 havutse Umuryango RPF-Inkotanyi ugamije kuzura u Rwanda no kubohora Abanyarwanda.
Inkotanyi zaranzwe n’ubutwari, umutima ukomeye, Urukundo rw’u Rwanda n’urw’Abanyarwanda ndetse no kurwanya imitegekere mibi yose yari mu Rwanda.
Zashyize imbere guharanira ko iyo miyoborere mibi yari mu Rwanda icika kandi zabigezeho zibohora u Rwanda n’Abanyarwanda, zibavana kuri iyo ngoyi. Uretse iyo miyoborere mibi, Inkotanyi zanahagaritse Jenoside yakorerwaga Abatutsi, zirokora abicwaga.
Hari amsomo menshi abanditsi ndetse n’Abanyarwanda twigira ku Nkotanyi zabohoye u Rwanda.
Muri ayo masomo twavuga nko Gukunda u Rwanda n’Abanyarwanda. Iri ni isomo rikomeye ko twese dukwiriye gukomeza kurangwa n’urukundo rw’u Rwanda nkuko byaranze Inkotanyi bakemera gusiga byose, bakaza ku rugamba rwo kubohora u Rwanda.
Inkotanyi kandi tuzigiraho indangagaciro y’ubutwari. Nubwo bari bato, ntibatinye amasasu ubwo urugamba rwo kubohora igihugu rwatangiraga, ntibatinye inzara cyangwa imvura. Bahisemo gukotanira kuzura u Rwanda. Iri ni isomo ku banyarwanda ko dukwiriye kuba Intwari muri byose tukubaka u Rwanda, nta gucika intege kabone n’iyo byaba bisaba ubwitange.
Inkotanyi zaranzwe n’indangagaciro yo kureba kure, guca bugufi,kujya inama, kwihuta,kutazarira no gutekereza ku buryo bwagutse.
Izi ndangagaciro zose zaranze Inkotanyi Abanyarwanda muri rusange dukwiriye kuzimakaza kugira ngo bidufashe kugera ku ntsinzi yo kubaka u Rwanda ababohoye u Rwanda bifuzaga.
Abanyarwanda dukwiriye kwishimira ko twabonye abo twigiraho imikorere myiza n’imyifatire bibereye Intore z’u Rwanda.
Dukwiriye rero gukomeza kuzirikana ko dufitanye igihango n’Inkotanyi cyo kuba abarinzi b’ibyagezweho kandi tukabyubakiraho ibindi bikorwa byinshi.
Abanyarwanda twese tuzirikane indangagaciro dukesha Inkotanyi zaduhaye Ubuzima. Tujye duhora tuzirikana ko hari za kirazira zabafashije kubohora u Rwanda zirimo kudatatira Igihango, cyaraziraga kumena amaraso ya mwene Kanyarwanda, cyaraziraga kubiba amacakubiri muri bene Kanyarwanda, cyaraziraga kuba Ikigwari,cyaraziraga kugambanira mwene Kanyarwanda n’ibindi byabaye imbarutso yo gutsinda urugamba.
Inkotanyi ni indorerwamo yacu twese mu mitekereze,imyifatire ndetse n’ibikorwa byose bigamije kubaka u Rwanda. Dukomere ku ndangagaciro na Kirazira twigira ku Nkotanyi bizadufasha kubaka u Rwanda ndetse n’Afurika dushaka.
Urubyiruko rw’u Rwanda rurahirwa kuko Inkotanyi zaranzwe n’izo ndangagaciro. Dukomere kuri icyo Gihango bizadufasha kubaka u Rwanda ndetse n’Afurika twifuza!
Raporo ya ‘Rwanda Vital Statistics’ y’Ikigo cy’Igihugu Gishinzwe Ibarurishamibare (NISR), yo mu 2019, hagaragajwe ko mu mwaka wa 2019, gatanya zatanzwe mu Rwanda mu buryo bwemewe n’amategeko zari 8.941.
Ni imibare yazamutse cyane kuko mu 2018 hari hatanzwe gatanya 1311, ni ukuvuga ko zikubye inshuro 6.8. mu Mujyi wa Kigali hatanzwe gatanya 2400, mu Majyepfo hatangwa gatanya 1989, mu Burengerazuba hatanzwe gatanya 1820, mu Burasirazuba hatanzwe 1482 naho mu Majyaruguru hatangwa gatanya 1250.
Imbuga nkoranyambaga: Birakwiye ko ziba gasenyamiryango?
Imibare ya NISR igaragaza ko ufashe gatanya zatanzwe mu 2019 ukagereranya n’imiryango yashyingiwe mu buryo bwemewe n’amategeko uwo mwaka, wavuga ko nibura mu miryango 100, imiryango 18.4 yatandukanye.
imibare yatanzwe n’Urukiko rw’Ikirenga umwaka ushize igaragaza ko imanza za gatanya zakiriwe hifashishijwe ikoranabuhanga mu 2016 zari 21, mu 2018 ziba 69 naho 2018 zigera 1311.
Imbuga nkoranyambaga ziratungwa agatoki?
Muri iyi minsi turi mu bihe by’ikoranabuhanga, hari benshi bemeza ko izi gatanya zifitanye isano n’ikwirakwira ry’ikoranabuhanga cyane cyane imbuga nkoranyambaga, kuko bamwe ribashuka bakarikoresha mu bikorwa by’ishimishamubiri, bakamenyaniraho n’abantu bazatuma imiryango yabo isenyuka, mbega ugasanga ryababereye ikibazo aho kubabera igisubizo.
Mu by’ukuri ikoranabuhanga si igikoresho cya Satani nk’uko bamwe babikeka, ahubwo ni igikoresho cyakomotse ku bwenge Imana yahaye abantu, cyagakwiye no kuba igituma ubuzima bwabo burushaho kuba bwiza, aho kubusenya.
Uretse kuba imbuga nkoranyambaga zisigaye zisenya imiryango myinshi, zanahungabanyije uburere bw’abana kuko zisigaye zituma imiryango itakibona umwanya wo kuganira, abana bakabura umwanya wo kwisanzura ku babyeyi babo nyamara uruhare rw’umubyeyi ku burere bw’umwana rukaba ari ntasimburwa.
Imbuga nkoranyambaga zabaye nk’irangamuntu nshya, kuko hari ubwo usanga umuntu utajya abwira umukunzi we ko amukunda, ashobora kugira atya akabimubwirira ku mbuga nkoranyambaga, cyangwa se umuntu udafite ubumenyi buhagije mu kintu runaka ugasanga yabaye inararibonye ku mbuga nkoranyambaga ari gusobanura uko ibintu bikorwa n’uko bigenda nyamara nta bumenyi abifiteho.
Izi mbuga kandi zabaye inzira yo gukwirakwiza imico mibi iganisha ku busambanyi, aho usanga umugabo cyangwa umugore azirirwaho yibwira ko aganira n’abantu bamukunda, nyamara wajya kureba neza ugasanga abo bantu atanabazi, ari uko gusa bahuriye ku mbuga nkoranyambaga, yarakuruwe gusa n’ikimero n’ibindi birungo byisigwa n’abo bantu.
Abantu bakunze kwirengagiza ko izi mbuga zitwara ni umwanya munini abazikoresha, kandi buryo ugutwaye umwanya aba agutwaye ubuzima. Dukwiriye rero kwisuzuma tukareba uburyo dukoresha izi mbuga, tukareba niba zituzanira inyungu cyangwa igihombo.
Niba ziguteranya n’uwo mwashakanye cyangwa zigatuma ubura umwanya uha abana n’abandi bantu, ni ikimenyetso cy’uko ukwiye kugerageza ukagabanya igihe uzimaraho.
Mu gitabo cy’Umubwiriza mu gice cya Gatatu, yaravuze ngo “Buri kintu kigira umwanya wacyo, kandi icyo uha agaciro nicyo uha umwanya munini”, niyo mpamvu dukwiye kwisuzuma tukareba niba abantu b’ingenzi mu buzima bwacu tukibaha umwanya, cyangwa tuwumara ku bantu batatwitayeho muri rusange.
Mu by’ukuri imbuga nkoranyambaga ni nziza kuko zidufasha byinshi, ndetse wavuga ko ubuzima bwacu busigaye buzishingiyeho. Birakwiye ko dukomeza kuzibyaza umusaruro, tukamenyana n’abantu kandi tukamenya amakuru arimo Ijambo ry’Imana, ariko ntidukwiye kuzemerera kutubera imbogamizi mu buzima bwacu, kugira ngo ejo n’ejo bundi tutazasanga twarabaye ingaruzwamuheto ya Facebook, Twitter, Snapchat, WhatsApp, Instagram n’izindi.
Uwanga u Rwanda arakabura u Rwanda, arushakire aho atazarubona.
Buri mwaka tariki ya 4 Nyakanga twizihiza Umunsi wo Kwibohora. Uyu munsi hashize imyaka 27 u Rwanda rwibohoye. Ariko rwakwibohora rwagira ruracyari mu rugendo rwo gukomeza kwibohora, ntabwo rurarangiza kuko rwageze kure hatagira kure handi hashoboka. Rwibohoye amacakubiri mu bana barwo, ari na yo yarugejeje aho rwari ruri. Abana babo basubizwa agaciro k’Ubunyarwanda rwari rwaranyazwe n’abanzi b’amahoro yarwo.
Urugendo rutoroshye rwo kwibohora ruracyakomeza nubwo aho rugeze ari aho kwishimirwa. Nidukomerereze aho tubohore imyumvire yacu. Iyo myumvire twapakiwemo imyaka myinshi, tukabuzwa gutekereza ngo duhitemo icyiza twemye. Iyo myumvire y’ubuhezanguni, henshi yigwaga mu mashuri kandi ubuhezanguni iyo buguheranye buvamo indwara idakira imunga ubwonko ikabusiga butagikora, budashobora kukuyobora neza.
Turacyari mu rugendo rwo kwibohora ubukene. Muri urwo rugendo rw’inkubiri, twibohore igihatse byose, ari cyo ingengabitekerezo y’urwango, ari yo yavuyemo Jenoside yakorewe Abatutsi. Ingangabitekerezo yahekuye benshi kandi hari abo yagize imbata. Tutayiranduye burundu twazasubizwa muri ya minsi icuraburindi ryasimbuye izuba, ijoro ridacya rigasimbura umucyo. Nitutayirwanya ngo tuyitsinde, nitutayitaho ngo tuyibohore n’ibyo twibohoye twabiha ingufu zo kugaruka, tugasubira aho tutazikura. Ntitwibagirwe aho twavuye, ejo tutazasubirayo, agaciro twihaye kakazapfa ubusa.
Rubyiruko rwacu ni mwe mizero dufite, muzirinde kwikorera amateka mabi, mutigeze mugiramo uruhare. Mumenye kwibohora ubujiji, amateka mabi agumane banyirayo. Nimwibohore ingoyi y’ubujiji ni cyo mukeneye mbere y’ibindi. Igihugu kikujijura kiba kikwifuriza gutera imbere. Ndabifuriza kutagira ababyeyi gito bazabaraga ubuhezanguni kuko burya umubyeyi gito araga abana ibyamunaniye.
Aho turi hose turate u Rwanda, burya igihugu kiruta byose. Uyu munsi tuzahore tuwuzirikana kuko twawugezeho twabiruhiye. Kugira ngo uyu munsi ushoboke watwaye ibitambo byinshi. Kubyibagirwa ni ukwiyahura. Abana b’u Rwanda bahasize ubuzima kandi nta cyabusimbura. Ntitugomba kwibagirwa uyu munsi, watumye abana b’u Rwanda bagarura ubumuntu, amahoro agasimbura amahano, ubuhezanguni bukaba icyaha kuko nta wuhitamo aho avuka.
Ku Munsi nk’uyu wo Kwibohora, ntidukangwe n’ibihinda by’inyangabirama zisebya u Rwanda ziririmba Jenoside ebyiri. Niba atari injiji mu mitwe ni injiji mu mitima cyangwa ubugome bwasimbuye ubwenge bakibagirwa amateka bazaraga urubyiruko.
Urugero muri nyinshi nabaha ni uru: hashize imyaka 75, Jenoside yakorerwaga Abayahudi mu Burayi ihagaritswe n’ingabo za Amerika zagombye gutabara iz’u Burayi mu ntambara ya kabiri y’isi yose. Izo ngabo zatwitse umugi wa Dresden uri mu majyepfo y’u Budage. Bivugwa kandi ko uwo mujyi warimo inganda nyinshi, zicura intwaro zajyanwaga kurimbura Abayahudi.
Tariki ya 13 Gashyantare 1945, ingabo za Amerika n’iz’u Bwongeleza zishyize hamwe zitwikisha za bombe uwo mujyi, ibyarimo byose birashya ndetse n’abantu. Tariki ya 14 Gashyantare indege ziragaruka zihatera noneho toni 750 za bombe. Bivugwa ko hatewe toni 2978 mu mujyi wa Dresden. Hapfuye inzirakarengane zitabarika zirenga miliyoni, zirimo n’Abayahudi bari bahahungiye Jenoside yabakorerwaga kuko intambara itarobanura.
Ubu amagambo avuga ko habaye Jenoside mu mujyi wa Dresden, asigaye mu bahezanguni bakumbuye ubutegetsi bw’Abanazi twagereranya na Hutu pawa mu Rwanda. Abo na bo kandi bahaguruka iyo icyunamo cy’Abayahudi cyegereje. Nyamara ibyo byatangiye kuvugwa, iyo Jenoside yakorewe Abayahudi igihagarikwa n’ingabo z’isi yose zishyize hamwe, ntibyatumye habaho ihakana n’ipfobya bya Jenoside yabakorewe, kandi ntibivuze ko habaye Jenoside yakorewe Abadage.
Jenoside yakorewe Abatututsi yakozwe n’Abanyarwanda, ihagarikwa n’abana barwo nta munyamahanga ubafashije. Ahubwo amahanga yari kubafasha ni yo yabarwanyaga ngo idahagarara kubera kuyigiramo uruhare. Ni yo mpamvu kuvuga ko mu Rwanda habaye Jenoside ebyiri bitagomba kugira uwo bikanga kuko ari intambara tuzarwana igihe isi izaba ikimeze uko imeze none. Amateka akwiye kutubera urugero.
Uyu munsi ukwiye kuba uwo kwibaza uko twahangana n’ipfobya n’ihakana bya Jenoside yakorewe Abatutsi kuko ari yo ntwaro abanzi basigaye bakoresha basebya igihugu cyacu n’ubuyobozi bwacyo.
Ntidukwiye gutega amatwi abatubeshya demokarasi iwabo nta yihari, usinziriye atabibona ni uwisinzirije. Demokarasi ya mbere ni ukubaha amateka n’indangagaciro byacu tuzaraga abo tubyara. Demokarasi ya mbere ni ukuba ufite ubuzima, icyo urya n’aho uryama. Demokarasi ya mbere ni amahoro n’umutekano.
Indangagaciro z’ababivuga si zo zacu. Indangagaciro zabo ni nyamwinshi. Nyamwinshi yabo kandi si amoko ni politiki na yo bahora bahindura uko bashaka kuko buri wese areba inyungu. Nyamwinshi yabo zi ubwoko badupfunyikiye kuko turi ubwoko bumwe, twese turi bene Kanyarwanda. Iyo nyamwinshi badupfunyikiye ntayo iba mu Rwagasabo kuko turi ubwoko bumwe Nyarwanda. Badupfunyikiye nyamwinshi na bo batasobanukiwe, nyamwinshi y’ibitekerezo bayihindura nyamwinshi y’ubwoko buhimbano bwadutesheje agaciro bukatwambura Ubunyarwanda. Ubumuntu batwambuye bakatugira ikintu, uyu munsi twarabwisubije tububumbatire butaducika.
Ni nde wakwibagirwa uyu munsi muri 1994, abantu bakicwa bazira uko bavutse? Hashize imyaka 27, ubwirakabiri bwabyaye umucyo.
Ni nde wakwibagirwa aho inkotanyi zakuye u Rwanda? Ni nde wakwibagirwa ko zatanze ibitambo byinshi kugira ngo u Rwanda rutazimangana ku ikarita y’isi? Ni nde wakwibagirwa ko zazanye amahoro amahanga aturebera, nubwo abenshi twasigaye mapfubyi? Ni nde? Ni nde? Ni nde wakwibagirwa bigakunda, uretse uwarwifurizaga kuba umuyonga?
Nkotanyi bana b’u Rwanda, ni nde wakwibagirwa igiciro mwatanze, cyo gusiga ibyanyu mugasiga abanyu, mukitanga mutizigama inzara n’inyota bitagira urugero, mugasiga imiryango mugasiga byose kugira ngo urwa Gasabo rugire ituze? Ni nde wakwibagirwa urubyiruko rutabonye intsinzi, rukagwa mu mashyamba rurwanira amahoro, ababyeyi bakamarira abana ku rugamba, hakaba hari abasigaye bigunze kandi bari barabyaye?
Gutanga umwana byasimburwa n’iki? Gutanga amaraso ngo urokore ayandi twabinganya iki? Ni nde wakwibagirwa agaciro mwatweretse ko kudahora nyamara urwango rukiri rwose? Ni nde wakwibagirwa aho mwakuye impunzi mutibagiwe n’abahekuye u Rwanda? Ni nde wakwibagirwa ubumuntu mwashubije inzirabwoba, maze mukishyira hamwe mukiyunga, mukatubera urugero rwo kubana nk’Abanyarwanda, Ubwiyunge bukava mu byiyumviro bukaba bwarahindutse ihame nubwo urugendo rukiri rwose?
Muzabyare muzaheke, muzasubize ingobyi imugongo, maze mwuzukuruze ingoma ibihumbi, u Rwanda rukomeze rwibaruke intwari.
Gutuka Perezida wa Repubulika ni ukwikenya
bikaba akaga gakomeye iyo umututse aba yitirirwa izina ry’Imana cyangwa ushyira Bibiliya imbere akayikurikirisha amagambo ameze nk’ubumara bwica abayumva.
Ikindi kandi twabonye ko yaba mu mategeko mbonezamubano, muri za kirazira z’umuco Nyarwanda no mu ijambo ry’Imana kubaha ni ibwiriza mbonezabupfura, bikaba inkomoko y’umugisha k’ubikoze kandi gutukana bikaba icyaha, byagera ku gutuka ukuruta byo bikakubera akaga kagukururira umuvumo n’urupfu.
Muri iki gice cya kabiri tugiye kurebera hamwe uburyo Imana ibona kandi ifata Perezida wa Repubulika mu buryo bwihariye, ingaruka zizanwa no kumutuka haba ku muntu ku giti cye (umututse), ku babyumva bakabishyigikira no ku gihugu muri rusange.
Umwanditsi w’igitabo cy’Umubwiriza muri Bibiliya igice cya 10:16-17, avuga uburyo Imana ifata umuyobozi mukuru w’igihugu, ibyago n’amahirwe abagituye bagira bitewe n’imyitwarire ye.
Yagize ati "Wa gihugu we, iyo ufite umwami ari umwana muto, kandi ibikomangoma byawe bikaba ibiryakare, uba ubonye ishyano. Wa gihugu we, ube uhiriwe iyo ufite umwana w’imfura ho umwami, kandi ibikomangoma byawe bikarya mu gihe gikwiriye, kugira ngo bigire amagara bitarimo isindwe."
Uyu mwanditsi akomeza asaba abantu kwirinda gutuka umwami. Agira ati “Ntugatuke umwami ndetse ntukabitekereze, ntugatuke abakire uri mu nzu uryamamo, kuko inyoni yo mu kirere yagurukana ijwi ryawe, kandi igifite amababa cyabyamamaza.” (Umubwiriza 10:20).
Ubu butumwa bujya gusa neza n’uburi muri 1 Timoteyo 2:1;2 hagira hati “Irya mbere ya byose ndaguhugurira kwingingira abantu bose no kubasengera no kubasabira no kubashimira ariko cyane cyane abami n’abatware bose kugira ngo duhore mu mahoro tutabona ibyago, twubaha Imana kandi twitonda rwose.’’
Perezida wa Repubulika ni umuntu umwe rukumbi mu gihugu ufite inshingano zihariye, udafite undi wagereranya nawe, ni ikirango gikuru cy’igihugu, akaba n’umurinzi w’ibindi birango by’igihugu. Ni umugaba mukuru w’ikirenga w’ingabo z’igihugu, ni umurinzi w’itegeko risumba ayandi mu gihugu n’andi mategeko arishamikiyeho. Uretse Imana yo mu ijuru, Perezida ni we wenyine mu gihugu uca iteka ry’urupfu n’ubuzima bikaba bityo.
Imana ifata Perezida wa Repubulika nk’umuyoboro w’ibyago cyangwa amahirwe nk’uko twabisomye mu Umubwiriza kandi imufata nk’umusingi w’amahoro ku gihugu nk’uko Timoteyo abivuga. Iyo igihugu gifite Umukuru w’Igihugu mwiza kandi wubashywe n’abenegihugu, kibona amahirwe n’amahoro.
Intumwa Pawulo mu rwandiko yandikiye Itorero ry’i Roma, yahuguriye abakirisitu kubaha ubuyobozi, ababwira ko kubaha ubuyobozi ari imwe mu nzira yo kubaho neza kandi ari uburyo bwo kubaha Imana ariko ku rundi ruhande yaberetse n’ingaruka zizagera ku muntu wese utazubaha ubuyobozi.
Yabisobanuye muri aya magambo, agira ati “Umuntu wese agandukire abatware bamutwara, kuko ari nta butware butava ku Mana, n’abatware bariho bashyizweho n’Imana. Ni cyo gituma ugandira umutware aba yanze itegeko ry’Imana, kandi abaryanga bazatsindwa n’urubanza. Abatware si abo gutinywa n’abakora ibyiza, keretse abakora nabi. Mbese ushaka kudatinya umutware? Kora neza na we azagushima, kuko ari umukozi w’Imana uguhesha ibyiza. Ariko nukora nabi utinye, kuko adatwarira inkota ubusa. Ni umukozi w’Imana, uhoresha umujinya ukora nabi." (Abaroma 13:1;4).
Mu mpuguro Pawulo yahaye Abanyeroma yabagaragarije ko umwami (Perezida) ari umukozi w’Imana washyizweho nayo kandi ikamushyiriraho kugira ngo ihe ituze abayubaha inahoreshe umujinya wayo kubakora ibibi niyo mpamvu usuzuguye umwami aba yanze itegeko ry’Imana.
Imana ifata Perezida nk’umuntu udasanzwe kandi wihariye, uri mu mwanya ukwiye wo gukoreshwa mu gutanga ibyiza, mu gusendereza umugisha n’amahoro ku batuye igihugu.
Ariko na none ikamubona nk’umuntu ukwiye wo guhoresha umujinya ku muntu wese ukora ibibi. Utuka Perezida, ntiyubahe abamukuriye azatsindwa n’urubanza.
Mu nshingano z’umunyagihugu wese harimo kubaha amategeko n’abayobozi b’igihugu by’umwihariko Perezida wa Repuburika kuko ni umuntu wihariye uba waratoranyijwe n’Imana agahabwa inshingano zihariye. Dawidi ni icyitegererezo cyiza cyo kwerekana uburyo umwami akwiye kubahwa kabone nubwo hari ibyo waba ubona bitakunyuze mu bikorwa nawe cyangwa abatware, ibyo uvuga byose, mu guharanira uburenganzira bwawe, mu gukora imirimo ya Politiki n’ibindi hagomba kubamo kubaha umwami.
Nubwo Sawuli yariho ahiga Dawidi ngo amwice, nubwo Dawidi yagize amahirwe menshi yo kuba yahitana Sawuli, nubwo Dawidi yari afite abamushyigikiye benshi bamwerekaga ko hari icyo yakora kuri Sawuli, yirinze kugira ikibi amukoraho, yirinze kugira amagambo mabi amuvugaho. Yahamagariye abantu bari bamushyigikiye kubaha umwami kumwumvira no kumuramya kugeza igihe Imana yamushyiriye ku ngoma ibonye ko ari ngombwa gushyira iherezo ku gihe cye cyo gutwara.
Kubaha Umukuru w’Igihugu ni ihame rituma Imana ikubonamo kuba igisonga cyiza cyaragizwa ibyananiye abandi. Ni urufunguzo rugukingurira imiryango itandukanye yo kurama no kubaho unezererewe ibyiza byo mugihugu.
Ni ukugandukira no kumvira Imana yamwimitse nk’umukozi wayo wo gusohoza ibyiza no guhoresha umujinya abakora ibibi. Igihugu gifite abanyagihugu bubaha kandi bingingira Umuyobozi wabo baba mu mahoro n’ibyishimo ariko igihugu gifite abanyagihugu batubaha kandi bagandira umuyobozi wabo, bahora mu marira n’imiborogo. Imana igufashe gusobanukirwa ihame ryo kubaha umuyobozi mukuru w’igihugu naho kumutuka burya ni ukwikenya.
“Irya mbere ya byose ndaguhugurira kwingingira abantu bose, no kubasengera no kubasabira no kubashimira, ariko cyane cyane Abami n’abatware bose kugira ngo duhore mu mahoro tutabona ibyago, twubaha Imana kandi twitonda rwose.” (1 Timoteyo 2:1;2).
Ibikubiye muri iyi nyandiko ni ibitekerezo bwite bya Urinzwenimana Mike
Inkuru ya The WSJ yerekana ko USA n’u Bubiligi bikwiye gushyira hanze ukuri ku iterabwoba rya Rusesabagina.
Inkundura zitagira iherezo zo gukomeza gusaba ko Paul Rusesabagina arekurwa zikomeje kugenda zitera ishozi umunsi ku munsi. Vuba aha The Wall Street Journal (WSJ), ikindi kinyamakuru cyo muri Leta Zunze Ubumwe za Amerika gikomeje gutesha agaciro amahame agenga itangazamakuru, cyatanze umwanya ku mbaga y’abashyigikiye iterabwoba, ibintu kitashoboraga gukora iyo umwe mu bantu icyenda bahitanywe n’ibitero by’Umutwe w’Iterabwoba wa FLN ya Rusesabagina aza kuba Umunyamerika.
Pearson na Zoellner mu nkuru yahawe umutwe ugira uti “kuva muri Hotel Rwanda ujya mu ibagiro” basabye Perezida Biden gushyira igitutu ku Rwanda kugira ngo rurekure umugabo wagizwe uruhare mu iyicwa ry’Abanyarwanda b’inzirakarengane.
Wenda, iki ni cyo gihe ngo Abanyarwanda basabe abayobozi ba Leta Zunze Ubumwe za Amerika n’u Bubiligi gusangiza abatuye Isi amakuru bafite ku byaha byatumye Rusesabagina ajya muri gereza.
Icya mbere izi guverinoma zafasha gushyira iherezo ku bivugwa ko Rusesabagina ari gukurikiranwa kubera ko gusa anenga Guverinoma y’u Rwanda. Ibi birego, byateguwe na Pierson na Zoellner byoroshye kunyomozwa n’uwari we wese uha agaciro ukuri.
Ku rundi ruhande, ibimaze iminsi biba byerekana ko Abanyarwanda bakwiye guhaguruka bagasaba Guverinoma za Amerika n’u Bubiligi gusangiza abandi amakuru zifite kuri iki kirego.
Urugero, mu minsi mike ishize, ibihuha byatijwe umurindi n’umunyamakuru wa New York Times, bivuga ko Rusesabagina “yimwe ibiryo, amazi n’ubuvuzi” byanyomojwe n’itangazo rigufi rya Minisiteri y’Ububanyi n’Amahanga ya Amerika, bituma Rusesabagina, umuryango we, abamushyigikiye n’ibinyamakuru birangwa n’ubunebwe byo mu Burengerazuba bw’Isi bigorora imvugo yabyo irimo ibinyoma ndetse igamije no kurwanya u Rwanda.
Kuva ibi binyamakuru bigayitse byo mu Burengerazuba bw’Isi bibona ko ibyo guverinoma z’ibihugu byabyo bitangaza kuri Rusesabagina ari ibyo kwizerwa kurusha ibitangazwa n’inzego z’u Rwanda, abizerwa nk’abavuga ukuri ntibagomba kugira icyo basiga inyuma.
Ku rundi ruhande abanyura mu nkuru mbere y’uko zitangazwa, barimo n’abo kuri The Wall Street Journal bafite inshingano zo kugenzura amakuru atariyo ari mu nyandiko zabo. Akazi kabo ku bijyanye n’iki kibazo by’umwihariko ntigashimishije.
Icya kabiri, izi guverinoma ziramutse zikoreye mu mucyo ku bijyanye n’iki kibazo, byasobanura neza ikikigaragara nk’amayobera kuri Pierson na Zoellner ku mpamvu “Guverinoma ya Leta Zunze Ubumwe za Amerika idashyira igitutu ku Rwanda ngo rurekure Paul Rusesabagina” nk’uko aba banditsi babiri b’iyi nkuru yamamaza iterabwoba babyibaza.
Impamvu isa n’aho yigaragaza ku muntu wese ushyira mu gaciro. Hejuru y’ibi byose niba Amerika itirengagiza ibirego bya Human Rights Watch bidafite agaciro bijyanye n’ihonyora ry’uburenganzira bwa muntu kuki yaterwa isoni no guhagarara ku muntu wayo watsindiye ‘Presidential medal of freedom’ no gutegeka ko Rusesabagina arekurwa?
Hejuru ya byose, itabwa muri yombi rye ni ikimenyetso gifatika, bitandukanye n’ibirego bidafite ishingiro bya Human Rights Watch. Ese ntibigaragarira buri wese ushyira mu gaciro ko ubuyobozi bwa Amerika buzi ko Rusesabagina atari utavuga rumwe n’ubutegetsi gusa wagaragajwe na Pearson na Zoellner.
Mu by’ukuri ahubwo, mu myaka 10 ishize, inzego za Amerika zitungiwe agatoki na Professor Michelle Martin, Umunyamerika wahoze ari umukorerabushake muri Rusesabagina Foundation zatangije iperereza ku byaha bya Rusesabagina.
FBI yabonye ibimenyetso by’uko Rusesabagina yoherereje amafaranga abayobozi ba FDLR, umutwe wakoze Jenoside wanashyizwe ku rutonde rw’imitwe y’iterabwoba na Amerika. Ibyavuye muri iri perereza byakusanyirijwe hamwe mu ibaruwa yo ku wa 4 Ukwakira 2013 Minisiteri y’Ubutabera ya Amerika yoherereje Ubushinjacyaha bw’u Rwanda.
Mu byumvikana, Pierson na Zoellner bagomba kumenya ko bidashoboka ko igihugu cyavumbuye ibyakoreshejwe nk’ibimenyetso mu rubanza rukiri kuba gishobora kugira ikindi gisaba kirenze guhabwa ubutabera bukwiye.
Hejuru y’ibi niba ubutabera bukwiye, aho gusaba kurekurwa ako kanya ku muyobozi w’umutwe w’iterabwoba aricyo kibazo, iburanisha riri kuba rikwiye gukomeza kugeza ripfundikiwe.
Uretse imbaraga zikomeje gukomeza gushyirwa mu kugaragaza u Rwanda nk’igihugu kitagendera ku mategeko, turakoze bihagije byo kumenya ko mu myaka itatu gusa ishize ndetse hanashingiwe kuri raporo ya Word Economic Forum u Rwanda rwashyizwe ku mwanya wa mbere muri Afurika n’uwa 23 ku Isi mu bihugu bifite ubutabera bukora neza cyane cyane mu bijyanye n’ubwigenge bw’urwego rw’ubutabera.
Mu yandi magambo, u Rwanda rwakoze neza kurenza bimwe mu bihugu itangazamakuru rirurwanya riturukamo.
Kimwe na Amerika, abayobozi b’u Bubiligi bagize uruhare mu isakwa ryakorewe mu rugo rwa Rusesabagina mu Bubiligi bafite amakuru bakwiye gusangiza ariko bahaye abatuye Isi amakuru atariyo.
Ndacyahamya ko Guverinoma ya Amerika n’iy’u Bubiligi bafite inshingano zo gusobanura impamvu baruciye bakarumira kuva Rusesabagina yatabwa muri yombi, niba badafite inyungu muri gahunda y’itangazamakuru yo guharabika u Rwanda.
Abagize Inteko Ishinga Amategeko y’Ubumwe bw’u Burayi, nta n’isoni bafite bamaganye u Rwanda kubera ibikorwa Komisiyo y’u Burayi ishinzwe Uburenganzira bwa Muntu yagaragaje nk’ibyubahirije amategeko mu kibazo cya “Walter stocke n’u Budage."
Guverinoma ya Amerika n’u Bubiligi ntizishobora guha ikaze igitutu cy’abashyigikiye iterabwoba. Ndetse n’u Rwanda ntirwabikora.
Gushyigikira Rusesabagina byatumye "Lantos Foundation" iba nka cya gisiga kimennye inda
Nyuma y’urupfu rwa Tom Lantos wari wararokotse Jenoside yakorewe Abayahudi ndetse akaba n’umwe mu bari bagize Inteko Ishinga Amategeko ya Leta Zunze Ubumwe za Amerika aho yari Umuyobozi wa Komite ishinzwe Ububanyi n’Amahanga, abari bamushyigikiye batangiye Umuryango bise Lantos Foundation for Human Rights and Justice.
Uyu muryango utandukanye na "Tom Lantos Human Rights Commission" wavuze ko intego zawo "ari ukugeza ibijyanye n’uburenganzira bw’ikiremwa muntu muri buri nguni y’Isi."
Buri mwaka, Lantos Foundation itanga ibihembo bijyanye n’iyubahirizwa ry’uburenganzira bwa muntu. Gusa gake cyane ni bwo ikora ibisa n’ibyihariye nk’uko bikunze kugenda ku yindi miryango nk’iyi, itanga ibihembo ku bantu basa n’aho bamaze kumenyekana ndetse bakaba barahawe ibindi bihembo n’abafite amazina akomeye abaterankunga bazamenya ubundi bakayihundagazaho amafaranga.
Byashoboka ko ari no muri ubu buryo mu 2011, uyu muryango wahaye Paul Rusesabagina, wabaye ikimenyabose mu 2004 nyuma y’uko hasohotse filimi ya Hotel Rwanda yamukinweho. Byashoboka ko guha iki gihembo Rusesabagina bishobora kuba byarumvikanaga muri icyo gihe: Kubera ko Perezida George W. Bush yari yaramaze guha uyu mugabo umudali uzwi nka ’Presidential Medal of Freedom’. Muri uwo mwaka nabwo Rusesabagina yahawe ’Wallenberg Medal’ na ’National Civil Rights Museum Freedom Award’.
Ikibazo ni uko uku kugirwa igitangaza byahishuye imigambi ya Rusesabagina. Yashakaga kugera ku butegetsi, kunanirwa kubigeraho mu nzira za demokarasi, byatumye akoresha ubundi buryo bwose bushoboka. Ibimenyetso birivugira.
Rusesabagina yashyize imbere ibikorwa by’ubugizi bwa nabi. Amagambo ye ntiyari agamije impaka zisanzwe. Yatanze inkunga ku mitwe yagabye ibitero biteye ubwoba. Iyi mitwe ntiyibasiye abayobozi b’u Rwanda cyangwa igisirikare ahubwo yibasiye abahinzi, abaturage n’imodoka, aho bishe urw’agashinyaguro abaturage b’inzirakarengane.
Muri Kanama 2020, Rusesabagina yarabeshywe yisanga mu ndege yari igiye i Kigali. Nyuma yo kuhagera yatawe muri yombi. Ubu ari kuburanishwa.
Enter Katrina Lantos Swett, umukobwa wa Lanto’s akaba na Perezida wa Lantos Foundation, mu ntangiriro z’uku kwezi yasabye ko Amerika igendera kuri ’Magnitsky Act ’ igafatira ibihano abagize uruhare mu itabwa muri yombi rya Rusesabagina.
Magnitsky Act ni itegeko rihereza Perezida uburenganzira bwo gufatira igihugu ibihano bitandukanye ahanini biturutse ku birego byo guhonyora uburenganzira bwa muntu na ruswa.
Igitekerezo cy’uyu mukobwa, gisa n’icyivuguruza ibyo se yubatse ndetse n’ibyo yemeraga. Swett ntatesha gusa agaciro ibimenyetso birimo n’amagambo Rusesabagina yavugiye mu ruhame ashyigikira imitwe y’iterabwoba n’inyemezabwishyu za Western Union zerekana ko Rusesabagina ku giti cye yateye inkunga iyo mitwe, ahubwo arengaho akavuga ko ibyo Rusesabagina aregwa "Bidafite ishingiro ndetse ko yagejejwe mu Rwanda mu buryo buhamanye n’amategeko mpuzamahanga."
Ntari mu kuri. Hari ingero nyinshi zemewe n’inkiko zikurikirana ibijyanye n’uburenganzira bwa muntu, aho abakekwako ibyaha bagiye babeshywa kugira ngo bagezwe imbere y’ubutabera kandi bikemezwa nk’ibyubahirije amategeko.
Lantos yakunze kumvikana avuga uburyo Adolf Eichmann wari mu bikomerezwa by’Aba-Nazi wagize uruhare rukomeye mu byaha by’intambara, yagiye muri Hungary mu 1994 gutegura umugambi wo gutsemba Abayahudi. Byatumye Lantos yisaga mu nkambi zakorerwagamo imirimo y’uburetwa aho yaje kuva ari nta nkuru.
Ku wa 11 Gicurasi 1960, Inzego z’ubutasi za Israel zashimuse Eichmann zimukuye i Buenos Aires zimujyana muri Israel ngo ashyikirizwe ubutabera. Ese Swett yemera ko ishimutwa rya Eichmann ritesha agaciro ibyaha yakoze ku bw’ibyo akaba yaheraho yemeza ko ifatwa rye atari ikintu cyari gikwiye gukorwa? Aho niho uyu mugore yahisemo kubakira Lantos Foundation.
Kugereka ibyaha kwa Swett kuri Perezida w’u Rwanda Paul Kagame kubera kugira icyo avuga kuri Rusesabagina nabyo ntibyumvikana. Ese kuba Perezida Joe Biden yasaba ko hakwiye gufatwa ’umwanzuro ukwiye’ bya impamvu yo kwirengagiza ikirego cy’ubwicanyi Derek Chauvin akurikiranyweho ?
Rimwe na rimwe, bibaho ko abantu badakwiriye begukana ibihembo. Umunyarwenya Bill Cosby yabonye ibihembo byinshi birimo na ’Presidential Medal of Freedom’, ibi byose byari mbere y’uko ahamywa ibyaha byo gufata ku ngufu. Bamwe batanze ibitekerezo bagaragaza ko Cosby akwiye kwamburwa ibi bihembo.
Ibi ni nako byagenze ku kanama gashinzwe gutanga ibihembo bya Nobel ubwo kagihaga Minisitiri w’Intebe wa Ethiopia, Abiy Ahmed ariko katazi ko ashobora guhinduka umwe mu bijandika mu byaha by’intambara ku Mugabane wa Afurika. Kuri aka kanama Abiy ashobora kuba ari igisebo ariko mu kwikuraho ikosa ntigashobora gushyigikira ibyaha akora cyangwa ngo kabihakane.
Nta na kimwe muri ibi kigamije kuvuga ko iburanishwa rya Rusesabagina ari nta makemwa. Haracyari byinshi bikwiriye kunozwa mu butabera bw’u Rwanda. Urugaga rw’Abanyamategeko bo muri Amerika rwagaragaje hamwe mu hakwiriye amavugurura cyane cyane "mu bijyanye no gutandukanya ibimenyetso bidashidikanywaho n’ibindi."
Kugeza na n’ubu, imiryango iharanira uburenganzira bwa muntu yitesha agaciro iyo ishyira imbere politiki n’ubwibone kurenza amahame abagenga. Kwanga Kagame si impamvu yasobanura iterabwoba nk’uko kwanga uwahoze ari Minisitiri w’Intebe wa Israel, Benjamin Netanyahu, bidashobora kuba impamvu yo kwemera ibikorwa na Hamas.
Ku bw’amahirwe make bitewe no kwitiranya ibimenyesto no gushyira amarangamutima mu rubanza rwa Rusesabagina byatumye Lantos Foundation iba nka cya gisiga cy’urwara rureru kimennye inda ndetse mu buryo bwagutse byangiza ibijyanye n’ubuvugizi mu iyubahirizwa ry’uburenganzira bwa muntu.
Imyaka ijana irashize ishyaka CPC riri ku butegetsi mu Bushinwa ridatezuka ku ntego zaryo.
Harabura iminsi mike gusa ngo ishyaka riri ku butegetsi mu Bushinwa [Communist Party of China:CPC] ryizihize imyaka ijana rimaze ribayeho. Ushobora kuba uzi byinshi ku iterambere ryihuta ry’u Bushinwa ndetse n’ubukungu bwabwo buhamye muri iki gihe ariko utazi urugendo iki gihugu cyanyuzemo mu myaka ijana ishize ngo kibe kiri aho kiri ubu.
U Bushinwa bwarwanye intambara ikomeye yo kubaho nk’igihugu cyakoronizwaga ndetse kibaho mu buhake. Ku ruhande rumwe ibihugu bikize byarabwigabije byubaka amazu mu mijyi, bizana ingabo bitangira kunyunyuza ubukungu bwabwo. Ku rundi ruhande abatware babwo barwana hagati yabo, bituma igihugu kigwa mu manga ndetse n’abaturage b’u Bushinwa barahazaharira.
Ibi byatumye abakunda igihugu bashakisha inzira zo kukizahura no gukura abaturage mu bibazo, ariko ntibyaborohera kuko yaba gukura abaturage mu bukene, gukora impinduka, gushyiraho amategeko agenga ingoma y’ubwami ndetse no gushyiraho impinduka za demokarasi byose byaranze.
Iki gihe ni bwo ishyaka rya CPC ryavutse muri Nyakanga 1921. Guhera ubwo iri shyaka ryafashije abaturage kugera ku byishimo nyabyo ndetse no guhindura igihugu gishya.
Mu 1949, ishyaka rya CPC ryashyize hamwe imbaraga riyobora abaturage ku ntsinzi y’intambara y’Abayapani bashakaga gutwara tumwe mu duce tw’u Bushinwa bakatwomeka ku Buyapani ndetse iri shyaka ryatsinze ubutegetsi bw’igitugu bwari buyobowe n’ishyaka rya Kuomintang rishyiraho Repubulika y’Abaturage b’u Bushinwa, igihugu gitangira kunamuka.
Mu 1978 iri shyaka rya CPC ryafashe umwanzuro udasanzwe wazanye impinduramatwara, riyobora igihugu ku rugendo rurerure rwa ‘socialism’ [politike yo gusangira ubukungu] ishyize imbere inyungu z’Abashinwa.
Mu myaka 40 yakurikiye, iyi politiki yatumye ubukungu bw’iki gihugu bushinga imizi, ndetse urugendo rwo gushyira imbere inyungu z’abaturage b’u Bushinwa rurabahira. Ubukungu bw’u Bushinwa bwiyongeragaho 9% buri mwaka, bukora igitangaza cyo kuba igihugu cyihuta cyane mu bukungu kandi mu gihe gito cyane ko cyari kikiri mu nzira y’amajyambere.
Kugeza ubu, u Bushinwa ni cyo gihugu cya kabiri gikize ku Isi ndetse kikaba n’igihugu cya mbere ku Isi giteye imbere mu by’inganda, aho kigize hafi 30% y’izamuka ry’ubukungu bw’Isi. Amafaranga umuturage yinjizaga ku mwaka yavuye ku madolari 200 mu 1980 agera ku bihumbi 10 by’amadolari mu 2020.
Ni ikinyejana cyari cyuzuye amarira, ibyuya n’amaraso ariko nanone cyaranzwe n’umuhate, ubwenge ndetse n’imbaraga. Mu gihe cy’ibibazo, abarwanashyaka ba CPC ntibigeze bacika intege. Ntibahwemye gushakira igihugu inzira iboneye no gushaka icyatera ibyishimo abaturage no guteza imbere u Bushinwa.
Icya mbere, CPC yari ishishikariye gushaka inzira iboneye igihugu cy’u Bushinwa cyanyuramo ngo gitere imbere. Mu myaka ya mbere y’ubuyobozi bwayo, yakoresheje inzira z’abandi mu buryo bw’imikoreshereze y’abakozi mu mijyi iteye imbere ariko bigenda byanga. Nyuma yo kugerageza bikanga, CPC yabonye uburyo bushya buboneye buganisha ku mpinduramatwara y’u Bushinwa. Ubwo buryo bwari ukwiyunga n’abakozi ndetse n’abaturage, imijyi izengurutswa uburinzi, hatangira intambara z’amasasu.
Mu myaka ya 1950 na 1970, ishyaka rya CPC ryahuye n’imbogamizi nyinshi mu miyoborere y’igihugu kubera ko yari iri kugihindura ngo kigendere ku matwara ya socialism no kucyubaka bundi bushya, ndetse kubera ubunararibonye budahagije mu miyoborere no gukopera imiyoborere y’abasoviyete byatumye intangiriro yayo igorana. Gusa nyuma yo kunyura muri byinshi no gukurikira intero igira iti “bohora ibitekerezo, ushakire ukuri ku bimenyetso”, CPC yafashe umwanzuro wo gukora impinduka no kuvuga byose bigamije gukuraho ubukungu bw’u Bushinwa.
Icya kabiri, CPC ntiyigeze ihindura icyerekezo, yagumanye intego yatangiranye yo guteza imbere abaturage. Kuko iterambere rishyirwaho n’abaturage, rikaba iry’abaturage kandi rigasangirwa n’abaturage. Kurwanya ubukene ni kimwe mu ngero zifatika zigaragaza uku kudatezuka ku cyerekezo cyayo.
Mu 2012, u Bushinwa bwatangije intambara ku bukene. Mu mpera za 2020 hafi miliyoni 100 z’abaturage bavanywe mu bukene [ni ukuvuga abantu binjizaga 1,90$ ku munsi]. Amafaranga yinjizwaga n’abaturage batuye mu bice by’ibyaro yikubye inshuro zirenga ebyiri aba amadolari 1900. Imiryango miliyoni 7,9 yimuriwe mu mazu meza afite umutekano; imihanda ireshya na kilometero miliyoni 1,1 yaravuguruwe; hubakwa inzira za gari ya moshi nshya zingana n’ibirometero 37.00o. Abaturage batuye mu bice by’ibyaro hafi ya bose babonye umuriro w’amashanyarazi uhoraho.
Mbere y’imyaka icumi yari yarateganyijwe, u Bushinwa bwabashize kugera ku ntego yo kurwanya ubukene bukabije, imwe muri gahunda yashyizweho n’ Umuryango w’Abibumbye yo kugera ku majyambere arambye mu 2030. Ku nshuro ya mbere mu mateka y’imyaka ibihumbi iki gihugu kimaze, u Bushinwa bwakuyeho burundu ubukene bukabije.
Icya Gatatu, CPC yagize uruhare mu iterambere ry’ikiremwamuntu. Ititaye ku bihe, CPC yagumye mu nzira yo gushaka iterambere rinyuze mu mahoro, ishyigikira amahame yo kubaho mu mahoro ndetse n’ubu iracyashishikajwe n’uko isi igira amahoro, binyuze mu guteza imbere inyungu rusange no kubaka umuryango usangiye ejo hazaza.
Dufashe urugero, u Bushinwa bwatanze inguzanyo itagira inyungu igera hafi kuri miliyoni 406$ yo gufasha kubaka umuhanda wa gari ya moshi Tanzania-Zambia mu 1970 ndetse bwohereza n’abahanga mu by’ubwubatsi n’abatekinisiye hafi 50.000.
Ubwo uyu mushiga wamurikwaga mu 1970, umusaruro mbumbe w’u Bushinwa wari miliyari 93$ gusa. Uretse n’ibyo mu myaka mike ishize, u Bushinwa bweguriye 50% by’umwenda w’imishinga ibihugu bitandukanye byari bibubereyemo, ndetse n’ubu buri gukorana na Tanzania na Zambia mu kuvugurura umuhanda wa gari ya moshi.
Ubu mu gihe Isi ihanganye n’icyorezo cya Covid-19, u Bushinwa bwatanze ubufasha butandukanye mu guhungana n’iki cyorezo. Ubufasha burimo inkunga ya miliyari 22o z’udupfukamunwa, miliyari 2,25 z’imyenda yambarwaga bikingira Coronavirus ndetse n’udukoresho two gupima iyi virus tungana na miliyari 1.02. Ibi byose yabitanze mu bihugu birenga 150 harimo n’u Rwanda ndetse n’imiryango mpuzamahanga.
U Bushinwa bwakoze uko bushoboye mu gutanga inkingo hirya no hino ku Isi, bunagira uruhare mu gukora ubushakashati ku nkingo za Covid-19, ndetse gahunda yo gutangira kuzikora iri mu hafi gushyirwa mu bikorwa mu bihugu birenga icumi.
Uruhare rw’u Bushinwa mu iterambere rya Afurika na rwo ni urundi rugero. Mu myaka 12 ishize, u Bushinwa ni cyo gihugu kigira ubuhahirane cyane n’ibihugu bya Afurika kuruta ibindi. Ubuhahirane hagati ya Afurika n’u Bushinwa bwarenze miliyari 200$ mu 2019, ishoramari ryabwo muri Afurika rigera kuri miliyari 3 mu 2020.
Nubwo Covid-19 yateje ingaruka ku bukungu muri rusange, imishinga 1.100 ihuriweho yakomeje gushyirwa mu bikorwa. Kugeza ubu u Bushinwa na Afurika bishyize hamwe bimaze kubaka ibilometero birenga 6000 by’inzira zo mu kirere n’iza gari ya moshi, byubatse kandi ibyambu hafi 20 kimwe n’ingomero z’umuriro w’amashanyarazi zirenga 80.
Dusibije amaso inyuma, u Bushinwa n’u Rwanda bifite amateka amwe, kuko bihuje kuba bifite iterambere ryihuta mu gihe gito, ndetse bikaba bisangiye umwuka wo kwigenga no kwigira. Turebye mu gihe kizaza, amashyaka ari ku butegetsi mu bihugu byombi, Communist Party of China ndetse na Rwanda Patriotic Front bifite intego imwe yo guteza imbere igihugu no kugihindura gishya.
Uyu mwaka hazizihizwa imyaka ijana ishize ishyaka rya CPC rishinzwe ndetse n’imyaka 50 umubano w’u Bushinwa n’u Rwanda utangiye.Ibihugu byombi n’amashyaka yombi bizakomeza gutsura umubano no gufatanya mu bikorwa bibyara inyungu, bikomeze bishimishe abaturage b’ibihugu byombi. Nizeye ko ubuyobozi bushikamye bw’aya mashaka [CPC na RPF] buzatuma ibihugu byombi biguma mu nzira yo guharanira ibyiza.
Iyi nkuru ni igitekerezo cya Rao Hongwei, Ambasaderi w’u Bushinwa mu Rwanda.
The Daily Monitor na The New Vision byinjijwe mu mugambi wo guharabika u Rwanda.
Ku Cyumweru tariki ya 13, 2021, Uganda yinjiye mu icengezamatwara riteye isoni ubwo u Rwanda rwasubizaga Umusirikare w’Ingabo za Uganda wari winjiye ku butaka bwarwo. Inkuru nyinshi zirimo iyanditswe na New Vision n’iya Daily Monitor imwe ifite umutwe ugira uti "Uganda irashaka ko u Rwanda ruyisubiza umusirikare wayo" n’indi ifite uvuga ngo "U Rwanda rwarekuye umusirikare wa UPDF wafatiwe ku mupaka".
Izi nkuru zose zivuga ko u Rwanda rwashimuse umusirikare wa UPDF ubwo yari ari kugenzura umutekano ku mupaka ku wa Gatandatu.
Ku rundi ruhande, Ukuri kwari aho ibintu byabereye kwerekana ko uyu musirikare wa UPDF, Pte Baruku Muhuba, yarenze imbibi za Uganda akinjira mu Rwanda atabizi, ibi ni ibintu yiyemereye ubwo yagiranaga ikiganiro n’itangazamakuru mbere y’uko asubizwa mu gihugu cye. Nyuma yasubijwe muri Uganda, mu gikorwa cyari kitabiriwe n’abakozi ba gasutamo ku mpande zombi ndetse n’abayobozi b’ingabo mu turere twa Kisoro na Cyanika.
Umuyobozi mu Karere ka Kisoro, Peter Mugisha yasabye imbabazi mu izina ry’uyu musirikare ndetse ashimira bagenzi babo b’u Rwanda kuba iki kibazo baracyitwayemo kinyamwuga ndetse n’uburyo bafashemo umusirikare wabo wari warenze imbibi.
Ati "Twishimiye cyane kwakira umusirikare wacu watubwiye ko atigeze ahohoterwa cyangwa ngo akomeretswe. Badusubije kandi PK Machine gun iri kumwe n’amasasu yayo 100, byose byari bifitwe n’uyu musirikare mbere y’uko afatwa." Mugisha yongeyeho ko UPDF ikwiye gutangira gukoresha ikoranabuhanga rya GPS kugira ngo yirinde amakosa nk’aya no mu minsi iri imbere.
Bigaragarira amaso ko iri hererekanya ryabayeho hagati y’abayobozi ba gasutamo b’ibihugu byombi ryerekana ubushake bwiza, ariko itangazamakuru rya Uganda ritanga isura mbi ikomeza gushimangira gahunda yo kugaragaza u Rwanda nk’umwanzi wa gahunda yo kubanira neza abaturanyi.
Ibinyoma byabo bigamije gukomeza kurenganya u Rwanda hejuru y’amakosa akorwa n’ubuyobozi bw’i Kampala ndetse no mu gihe bwo bwemeye amakosa y’umusirikare wabo.
Hejuru y’ibi, ibirego by’Abanya-Uganda bakoraga ubucuruzi bwa magendu barashwe bikabaviramo urupfu, ubwo bageragezaga kurwanya polisi yari iri mu kazi byahindutse intero mu itangazamakuru rya Uganda, byahisemo guha ishingiro no kwamamaza ibyaha, mu gihe bishobora gukoresha ijambo bifite mu kurwanya no gukora ubukangurambaga ku cyaha cy’ubucuruzi bwa magendu.
Daily Monitor binyuze mu nkuru zayo ebyiri zijyanye n’ikibazo cy’uyu musirikare warenze imbibi ikomeza guhuza ishimutwa ry’ikinyoma ry’uyu musirikare wa UPDF n’itotezwa ry’abaturage b’u Rwanda bari Uganda (U Rwanda rwabujije abaturage barwo kujya Uganda kuko umutekano wabo utizewe igihe bariyo), ibintu itangazamakuru rya Uganda rikwiye kuryoza Guverinoma yabo, nk’uko ribigenza igihe abashyigikiye abatavuga rumwe n’ubutegetsi bashimuswe ku manyarwa y’ihangu, bakabura cyangwa bakicwa.
Aho gukora ibi, itangazamakuru rya Uganda ryahisemo gukoreshwa n’ubuyobozi bw’i Kampala mu guhuza iki kibazo kibangamiye imibereho y’abaturage b’Abanyarwanda bari Uganda n’impamvu za politike zidafite ishingiro.
Ku ruhande rw’u Rwanda, rwakomeje gufata Abanya-Uganda mu buryo bwubahirije amategeko ndetse no mu gihe baba bakoze ibyaha nk’uko binerekanwa n’ikibazo cy’uriya musirikare warenze imbibi z’igihugu cye. Ibi bitandukanye no gukomeza gukurikirana Abanyarwanda b’inzirakarengane cyangwa Abanya-Uganda bafite inkomoka mu Rwanda, icyaha cyabo kikaba gusa ubwenegihugu.
Abanyarwanda bibasiwe n’itotezwa, gufatwa mu buryo bwa kinyamaswa, iyicarubozo n’itabwa muri yombi binyuranyije n’amategeko bikorwa n’Inzego z’umutekano za Uganda zitumwe n’abayobozi ba Uganda bicyeka umwanzi na maneko muri buri nguni z’umuhanda.
Abanyarwanda bagiye bagira amahirwe yo kuva mu maboko y’aba bahohotera bagiye bajugunywa ku mupaka, bacucuwe utwo bari batunze. Kandi iki ni kimwe mu bindi bibazo bikomeje gutuma umubano w’ibihugu byombi udasubira mu buryo.
Gahunda y’itangazamakuru rya Uganda yo gukomeza gukwirakwiza ibihuha no kubeshya yerekana umugambi mubi no kutagira ubushake ku ruhande rw’ubuyobozi bwa Uganda ku bijyanye no gukemera ikibazo cya Uganda n’u Rwanda, ariko ubushotoranyi bwabo ntibuzabuza u Rwanda gukomeza gufata neza Abanya-Uganda ndetse n’abasirikare ba UPDF nka Private Baruku nubwo Guverinoma yabo ikomeje gutsimbarara ku mugambi wo guhohotera Abanyarwanda bari Uganda.
Frédéric Martel yavuye imuzi ikendera rya burundu ry’amatwara yiswe "Védrinisme" ku Rwanda.
Umwanditsi, umunyamakuru n’umwarimu muri ‘Université des Arts i Zürich’ mu Busuwisi, Frederic Martel, yavuze uko amatwara ya Hubert Védrine yiswe ‘Védrinisme’ ku Rwanda, yakubiswe inshuro kuva ubwo Perezida w’u Bufaransa, Emmanuel Macron, agiriye uruzinduko mu Rwanda.
Védrine yari umujyanama wa Perezida François Mitterrand mu bya dipolomasi, yabaye Umunyamabanga Mukuru muri Perezidansi y’u Bufaransa aza no kuba Minisitiri w’Ububanyi n’Amahanga ku bwa Minisitiri w’Intebe, Lionel Jospin, guhera mu 1997 kugeza mu 2002.
Anengwa kugerageza guhisha ukuri ku ruhare rw’igihugu cye muri Jenoside yakorewe Abatutsi, kugabanya uburemere bwayo no kwifatanya n’abayihakana.
Mu gihe abandi bayobozi bakomeye barimo n’abaminisitiri bo ku butegetsi bwa Miterrand bagaragaje ko igihugu cyabo cyari gifite akaboko muri Jenoside yakorewe Abatutsi, Védrine we yakomeje kwinangira ndetse agakora icengezamatwara ryo guhisha ukuri nk’uko uyu mwanditsi abisobanura.
Nka Michel Rocard, umwe mu bari bagize Inteko Ishinga Amategeko y’Ubumwe bw’u Burayi, yavugiye mu Nteko mu 1998 yemeza ko ibikorwa by’u Bufaransa mu Rwanda bigaragaramo imyitwarire ikemangwa.
Icyo gihe yagize ati “Twaribeshye dushyigikira igihe kirekire ubutegetsi bubi.”
Ni mu gihe kandi hari abandi Bafaransa batunguwe no gutahura ko u Bufaransa bwateye inkunga ubutegetsi bwishe Abatutsi basaga miliyoni mu mezi atatu gusa, kandi imikoree mibi ikaba yaraturutse mu nzego zo hejuru Hubert Védrine yabarizwagamo.
Ni mu gihe Védrine yari afite ijambo ku gisirikare no ku Badipolomate by’umwihariko mu gihe Mitterrand yari afite uburwayi bukomeye mu 1994.
Anengwa kugira dipolomasi itarimo indangagaciro n’ubumuntu bidafite aho bihuriye na kimwe mu byo u Bufaransa bwimakaza, guhohotera uburenganzira bwa muntu nk’uko byagenze muri Yougoslavie aho igihugu cye cyivanze muri politiki yaho buhumyi nk’uko byagenze mu Rwanda.
Muri Yougoslavie, Védrine ngo yashyigikiye umunyagitugu Milosevic n’inyeshyamba z’aba-Serbe i Vukovar, Sarajevo na Kossovo.
Uruhare rwa Védrine rwanagaragariye no mu gushaka gutinza uko byagenda kose Abanyamerika ngo badatabara muri Bosnia.
Ngo yari umuntu wifata nk’umunyambaraga mu banyantege nke n’umunyantege nke mu bakomeye.
Uyu mwanditsi avuga ko Macron yerekanye ko ari mu murongo w’ibintu bifatika, yitaye ku buremere bwabyo no kubungabunga inyungu z’igihugu ariko indagagaciro zacyo zidahungabanye, mu gihe kuri Védrine izo ndangagaciro nta gaciro zifite.
Ku Rwanda ‘Védrinisme’ yari amatwara yo guhakana, n’imyumvire y’ubuhangange bw’igihugu cye bivanze no kwishima hejuru y’abagezweho n’ingaruka.
Ati “Niba u Bufaransa butarigeze butegura jenoside yahitanye abasaga miliyoni bishwe n’abasirikare n’intagondwa z’abahutu, bwatumye ishoboka. Hatariho ibitekerezo, ntiyari gushoboka, niba nta ruhare rufatika bwari bufitemo inyungu zabwo. Ni yo mpamvu Védrine azahora afatwa nk’umugome ukomeye muri dipolomasi y’u Bufaransa.”
Uyu mwanditsi asobanura ko Védrinisme yarandutse bya nyabyo ku ya 27 Gicurasi 2021. Ubwo Emmnanuel Macron yavugiraga imbwirwaruhame y’amateka mu Rwanda yemera uruhare rukomeye rw’u Bufaransa muri Jenoside.
Hubert Védrine wahoze ari umunyamabanga mukuru wa Perezida Mitterand akaba Minisitiri w’Ububanyi n’Amahanga kuva mu 1997 kugeza mu 2002, ubwo yaganiraga na Komisiyo ya Paul Quilès yavuze ko nta kosa igihugu cye cyakoze mu gufasha Habyarimana.
Yagize ati “Kuba Perezida Habyarimana yari umuhutu ntabwo byari ikibazo kuko abahutu bagize 80 % by’abaturage. Ubwo u Bufaransa bwari gushingira kuki bushyigikira abashaka kumuvanaho?
Frederic Martel wavuze ku myitwarire ye ni umwanditsi, umunyamakuru n’umwarimu muri Université des Arts i Zürich. Ayobora ikiganiro cyitwa ‘Soft Power’ kuri ‘France Culture’ Yanditse ibitabo birimo icyitwa ‘Sodoma’, ‘Mainstream’ na ‘Le Rose et le Noir’.
Ibinyoma bya Abdi Latif bigaragaza umurongo wa The New York Times kuri Afurika.
Muri Nyakanga 2019 ubwo The New York Times (NYT) yarimo gushaka umunyamakuru uzakora ku Biro byayo biri i Nairobi, abayobozi bayo bagaragaje neza ubwoko bw’inkuru bari biteze ku munyamakuru wari buhabwe akazi, wagombaga “Gushaka amakuru mu bihugu bitandukanye, kuva mu butayu bwa Sudani n’ihembe rya Afurika, kumanuka kugera mu mashyamba ya Congo n’inkombe za Tanzania.”
Bamwe mu Banyafurika babonye iri tangazo, barivugiyeho karahava, bavuga bishimiye uburyo Umunyamakuru wa NYT yari buzagenzure ubutayu n’ibihugu bya Afurika bitagira amategeko, ndetse akajya atangaza “Inkuru zitunguranye zitanga icyizere” ku Mugabane wa Afurika.
Abakwennye iri tangazo, bahuje ubutumwa bwaryo n’imitekerereze ishingiye ku kwemera ko abazungu bashoboye kurusha Abirabura kandi ko ibyo Abirabura bifuza gukora neza bigomba kugenzurwa n’abazungu.
Nyuma yo kunengwa mu buryo bukomeye, iri tangazo ryaje gukurwa ku mbuga nkoranyambaga za NYT, ariko imitekerereze n’umurongo w’inkuru zikorwa n’iki kinyamakuru kuri Afurika byagumyeho.
Abdi Latif Dahir ni we wabonye ako kazi k’indyankurye kandi na we yakinjiyemo abizi, azana amatwara n’amashagaga mashya mu rwego rwo kwemeza abamukuriye.
Inkuru aherutse kwandika ifite umutwe ugira uti “Hoteli Rwanda utavuga rumwe n’ubutegetsi yimwe ibiryo n’imiti muri gereza, nk’uko umuryango we wabitangaje." Iyi nkuru yakabirizaga ubuzima Rusesabagina abayemo kandi bisa nk’aho Latif ari kuregera abazungu.
Uwa mbere ibi byagizeho ingaruka ni Paul Rusesabagina nyirizina, wizeye ikabyankuru ry’abazungu mu butwari bwe bwakabirijwe bw’uko yarokoye Abatutsi muri hoteli. Mu mezi icyenda ashize, uyu Rusesabagina yarimo kuvuga ko afashwe neza muri kasho ya Polisi y’u Rwanda.
Mu kiganiro na The East African, ari na cyo cya mbere Rusesabagina yari agiranye n’itangazamakuru kuva yagezwa mu Rwanda, yagize ati “Nafashwe neza, mu ijoro ryakeye nariye amakaroni ubu nanyoye igikoma. Mfite imiti yanjye kuko ngendana ibipimo by’umuvuduko w’amaraso ndetse n’akuma gapima uko umutima wanjye uri gutera.”
Ibi kandi yabisubiyemo mu kiganiro cya kabiri yahaye itangazamakuru, icyo gihe akaba yaraganiraga na Latif wari uhagarariye NYT, na bwo Rusesabagina yaragize ati “Ntacyo nanenga, ndi kurya ibyo buri Munyarwanda arya, mpabwa ibyo nifuza byose. Rero mfashwe nk’undi muntu usanzwe.”
Muri ibyo bihe, Rusesabagina yasaga nk’ufite icyizere cyo kuzatsinda urubanza, kuko yabwiye The East African ati “Harabura igihe gito nkajya mu Rukiko kandi niteguye kwiregura ku byaha by’iterabwoba ndi kuregwa.”
Birumvikana ko Rusesabagina n’abunganizi be banyuze muri paji ibihumbi y’ikirego cye ndetse ntibanyurwa n’ibyo babonye. Ntibari biteze kuzabona abatangabuhamya b’ubushinjacyaha bizewe kandi bazi gusobanura ibyo bavuga.
Kuva kuri Visi Perezida akaba n’umuvugizi wa FLN, Callixte Sankara, kugera kuri Michelle Martin, Umunyamerika wakoze nk’umukorera bushake mu Muryango wa Rusesabagina; ubuhamya bwabo ni bumwe, aho bugaragaza ko Rusesabagina yatanze inkunga y’amafaranga n’iy’ibitekerezo ku mitwe y’iterabwoba, ari yo FDLR na FLN.
Ibi byose byagize ingaruka zikomeye ku izina rya Rusesabagina ndetse binagaragarira mu nyandiko ya NTY iherutse, kuko batakimwita ‘intwari’, ahubwo basigaye bamwita ‘utavuga rumwe n’ubutegetsi’.
Ku ruhande rwa Rusesabagina n’umuryango we, barabizi ko badashobora kuzatsinda iki kirego, ari na yo mpamvu bakoresha abazungu bizeye ko bazahatira Leta y’u Rwanda kurekura Rusesabagina nyamara yaragize uruhare mu bwicanyi bwakorewe abaturage b’inzirakarengane.
Aba batangiye basaba ko Rusesabagina arekurwa kubera uburwayi bwe nubwo nyirubwite yari yavuze ko abona imiti akeneye ndetse agahura n’abaganga; ibi nyuma biza guhindurwa, bavuga ko indi mpamvu akwiye kurekurwa ari icyorezo cya Covid-19, gishobora kumwica kuko afite indwara karande.
Igitangaje ni uko abasabaga ko Rusesabagina arekurwa kubera gutinya icyorezo cya Covid-19, babivugiraga muri Amerika aho icyo cyorezo cyari gikaze nyamara gereza zo mu Rwanda icyo gihe zikaba zitari zakagize ubwandu bwa Covid-19.
Rusesabagina yaje kubona urukingo rwa Covid-19 mbere y’uko n’abamuvugiraga bari mu mahanga barubona.
Nyuma, aba bigize abavugizi ba Rusesabagina bazanye andi mayeri bavuga ko Leta y’u Rwanda ifite umugambi mubisha wo kwica Rusesabagina, kandi yari imaze kumuha urukingo. Birumvikana ko iki kinyoma kitamaze kabiri kuko aba bananiwe gusobanura uburyo Leta ifite uwo mugambi kuko iyo iza kubishaka, byari koroha kumureka ntakingirwe maze yazahura na Covid-19 ikamuzahaza kuko asanganwe indwara z’akarande.
Mu minsi ishize, Rusesabagina usa nk’uwatewe akanyamuneza n’urukingo yabonye, yanenze icyumba yagenewe kirimo ibintu birenze ibiri mu byumba by’abandi bagororwa, avuga ko ‘yafungiwe muri gereza yihariye’.
Urwego rw’Imfungwa n’Abagororwa (RCS), rwasobanuye ko “Rusesabagina yari yaragenewe icyumba n’ifunguro byihariye ubwo yimurirwaga muri Gereza ya Nyarugenge. Rusesabagina aherutse gushyirwa mu cyumba rusange gihuriweho n’abagororwa benshi, nyuma y’uko anenze icyumba yari yarahawe acyita ‘gereza yihariye’, kandi zitabaho mu Rwanda. Ubu ari guhabwa amafunguro nk’ay’abandi bagororwa kandi ashobora kubona umuganga igihe cyose amukeneye, nk’uko byari bisanzwe.”
Amakuru yavugaga ko impamvu Rusesabagina yimwe ibiryo n’imiti, bigamije kumuhatira gusubira mu rubanza yikuyemo ariko umuntu akibaza impamvu Leta y’u Rwanda yahatira umuntu kwiregura.
Mu 2010, Ingabire Victoire na we yagerageje gukoresha ubu buryo maze yikura mu rubanza, ahari atekereza ko ibihugu bimwe by’i Burayi bizakora ibishoboka byose bikamurokora ariko ibi byari ukwibeshya kuko yamaze imyaka umunani afunzwe, akaza kurekurwa ku mbabazi za Perezida.
Ibi na byo bisa nk’ibyabaye kuri Ingabire, uretse ko imbaraga ziri gushyirwamo zitandukanye aho bigaragara ko izigamije kugumisha Rusesabagina mu makuru abantu babona ari nyinshi. Impungenge ziri ku ruhande rw’abashyigikiye Rusesabagina, ni uko mu gihe yareka kuvugwa mu Burayi na Amerika, u Rwanda narwo rudafite inyungu mu gukomeza kuvuga izina rye, rumwereka uruhande rushyigikiye ibinyoma bye ariko rwaranze kureba ku bagizweho ingaruka z’ibitero bye ndetse no kwemera ko ibyaha yakoreye mu Rwanda abiryozwa imbere y’ubutabera.
Abdi Latif Dahir wa NYT ntiyigeze anagenzura inyandiko y’Urwego rwa Amerika Rushinzwe Ububanyi n’Amahanga, rwavuguruje ayo makuru mu buryo bufatika.
Itangazo ry’urweo rwego ryaragiraga riti “Ambasade yacu i Kigali yavuganye n’ubuyobozi bw’u Rwanda, abadipolomate baturutse mu Bubiligi ndetse n’abanyamategeko ba Rusesabagina, bose bemeje ko Rusesabagina akomeje guhabwa ibiryo, amazi ndetse n’imiti. Leta y’u Rwanda ikomeje guha abakozi ba ambasade uburenganzira bwo gukomeza gusura Rusesabagina.”
Birakwiye ko Latif yigira kuri izi nkuru zamukojeje isoni, ubundi akongera kwita ku mahame agenga umwuga w’itangazamakuru. Ikindi kandi akwiye kumenya ni uko abayobozi b’u Rwanda badashobora kubona umwanya wo kujya basubiza buri gihuha cyose kigiye kwandikwa muri NYT.
Icya nyuma ni uko abanyamategeko b’i Burayi na Amerika bakwiye kumenya ko, nk’uko iyo abanyamategeko b’Abanyafurika batitega ko abakiliya babo bafungurwa, ni nako bakwiye kwitega ko Leta y’u Rwanda ishinzwe kureberera Abanyarwanda bagizweho ingaruka n’ibitero byashyigikiwe na Rusesabagina, izahindura umuvuno kubera igitutu cyabo.
Uburenganzira bwemerera abanyamategeko b’abanyamabanga kuburanira mu Rwanda ntibutangwa bishingiye ku cyo umuntu ari cyo, hari inzira bigomba kunyuramo yubahirije amategeko kandi bitandukanye n’abayobozi ba NYT, u Rwanda ni igihugu kiyobowe n’amategeko.
Nyuma y’u Bwongereza, abatekamutwe b’Abanyarwanda badukiriye na Australia.
Hashize igihe René Mugenzi yigaragaza nk’utavuga rumwe na Guverinoma y’u Rwanda kugeza n’ubwo yigeze kuvuga ko ubuzima bwe buri mu kaga. Polisi y’i Londres yatekewe umutwe ibyinjiramo, Mugenzi abyina intsinzi.
Icyakora intsinzi ntiyamaze akanya, agakino ke Polisi yaje kukavumbura. Yaje gutabwa muri yombi ku butekamutwe yakoreye Abongereza abacucura amafaranga yari ashinzwe kubika muri Paruwasi.
Yari amaze imyaka igera ku icumi abiba rwihishwa nyamara akigaragaza nk’umuturage w’intangarugero. Umucamanza Katharine Moore na we yaje kwanzura ko ubwoba Mugenzi yavugaga ko aterwa na Guverinoma y’u Rwanda nta buhari, ko ari ibinyoma bisa bidafite ishingiro. Byagaragaye ko yari amayeri kugira ngo yigarurire icyizere cy’abaturage b’u Bwongereza, ngo abone uko abacacura.
Kuri ubu noneho, undi munyarwanda uba muri Australia yinjiye mu gakino nk’aka Mugenzi. Tariki 9 Kamena, ikinyamakuru The Sydney Morning Herald cyatangaje inkuru ifite umutwe ugira uti “Australian citizen asks for UN’s help to locate missing brothers in Rwanda” (Umuturage wa Australia arasaba ubufasha bwa Loni ngo abashe kubona abavandimwe be baburiwe irengero mu Rwanda”.
Uyu mugabo Noel Zihabamwe avuga ko ubuyobozi bw’u Rwanda na Ambasade yabwo muri icyo gihugu byamugezeho bishaka “kumwiyegereza ngo ababere umukangurambaga muri Australia”. Ngo yarabyanze, maze “abavandimwe be baburirwa irengero nyuma y’ukwezi atangaje inkuru ye muri ABC muri Kanama 2019.”
Nta n’umwe wakwemera ibyo binyoma ko Guverinoma y’u Rwanda ishobora gushimuta abaturage bayo kuko gusa ngo banze kuba abakangurambaga. Wibuke ko ari igihugu aho abana b’umuyobozi wa FDLR bahawe buruse zo kwiga muri Kaminuza nziza mu Rwanda no mu mahanga.
Igitangaje kurushaho, Zihabamwe yanumvishije Polisi ya Australia ko ubuzima bwe buri mu kaga. Ikigaragara, René Mugenzi ari muri gereza mu Bwongereza ariko hari undi Mugenzi uri mu ishusho ye muri Australia yiyise Noel Zihabamwe.
Nkuko Mugenzi yabigenje agamije guhishira ubuhakanyi bwe bwa Jenoside, Zihabamwe na we afite icyo ahishe.
Uyu Zihabamwe ni umunyamuryango w’imandwa za RNC, Ihuriro ryiyise Alliance for National Pact (RANP-Abaryankuna) ryashinzwe na Cassien Ntamuhanga nyuma yo gutoroka gereza mu Rwanda akanyura muri Uganda kugeza ubwo yageraga muri Afurika y’Epfo. Ni aho bahereye bashakisha abanyamuryango cyane cyane mu Burayi na Australia.
Ni ibintu bizwi ko Abaryankuna bakomeje gushakisha abanyamuryango bifashishije uburyo Ntamuhanga yakoresheje anyura i Kampala. Aho niho bamara igihe bategereje kubona impapuro z’inzira zibageza muri Afurika y’Epfo, u Burayi na Australia.
Ubuyobozi bw’u Rwanda bufite amakuru ko hari amagana y’Abaryankuna binjijwe muri uyu mutwe ubu bari i Kampala bategereje kujyanwa mu bice bitandukanye by’Isi.
Kuba Zihabamwe yaragiye muri The Sydney Morning Herald ni byiza kuko ubu noneho Leta y’u Rwanda izi ko bishoboka cyane kuba yaba yarinjije abavandimwe be muri uwo mutwe w’iterabwoba, akaba azi aho baherereye. Ahubwo mu magambo yoroshye, ari kugaragaza ibyaha byabo.
Ni ukuri kwigaragaza ko ahubwo atari umuvandimwe wabo gusa ushingiye ku nshingano afite mu Baryankuna aho ari umuhuzabikorwa, umukangurambaga n’umuterankunga w’uyu mutwe w’iterabwoba ugamije kuzana akavuyo mu Rwanda nk’uko icengezamatwara banyuza ku mbuga nkoranyambaga cyane cyane YouTube ribigaragaza.
Zihabamwe avuga ko ubuzima bwe buri mu kaga kuko yamaze kubona abandi bagerageje guhungabanya umutekano w’u Rwanda bakisanga i Kigali mu butabera. Arabizi ko amahitamo ari abiri, kureka iterabwoba cyangwa se akazisanga imbere y’inkiko haba muri Australia cyangwa i Kigali.
Mugenzi arimo yigana, aho ari ubu harazwi, ni muri gereza mu Bwongereza. Abanya-Australia bakwiriye kumenya neza aba batekamutwe.
Igitutu cy’iterabwoba no guhimba ibinyoma mu gushaka gufunguza abakora ibikorwa by’iterabwoba ku Rwanda.
Umuyobozi w’umutwe w’iterabwoba yisanze mu Rwanda, ubwo yerekezaga mu Burundi, ubu akaba ari muri Gereza ya Nyarugenge i Mageragere. Yakomeje gukoresha uburyo bwose bushoboka kugira ngo akureho uburyo bwo gukurikiranwa n’Inzego z’ubutabera bw’u Rwanda.
Mu rubanza yazanyemo inzitizi nyinshi, ahabwa n’umwanya wo kuzisobanurira ubucamanza, agamije kutaburanishwa n’ubucamanza bw’u Rwanda, ndetse akanasaba ko ahita afungurwa kubera ko uko yageze mu Rwanda, akisanga mu maboko y’Ubutabera, abyita gushimutwa.
Izi ni zimwe mu nzitizi yumvaga ko zifite ingingo zitakwigobotorwa yazanye mu rubanza ariko biza kurangira zihanduwemo inenge yazo, ubucamanza bwanzura ko aburanishwa n’ubucamanza bw’u Rwanda kubera ko bubifitiye ububasha ntakuka.
Uwo muyobozi w’ibikorwa by’iterabwoba yaje kwikura mu rubanza, bamwe tubibona nko kwirinda kumwarira mu Rukiko imbere y’amahanga n’abo yayoboraga bigeze kumwubaha.
Iki kimwaro ntabwo yabashije kugisimbuka, urubanza rwarakomeje abatangabuhamya n’abo bafatanyije gukora ibyaha, bamushinja ku buryo buziguye n’ubutaziguye uruhare runini yagize mu bikorwa by’iterabwoba byahekuye u Rwanda, ubwo abari mu mutwe w’iterabwoba wa FLN, bateraga mu bice byo mu Majyepfo, mu Murenge wa Nyabimata, Akarere ka Nyaruguru no mu bice by’Akarere ka Nyamagabe ndetse no mu Karere ka Rusizi.
Iki ni igisebo gikomeye cyane ku muntu wigize, akanitirirwa ibikorwa by’ubutwari, akanabyambarira umudari, awambitswe na Perezida w’Igihugu gikomeye. Ni igisebo kandi kugaragara ko yabeshye amahanga, akabikora imyaka myinshi, yigaragaza nk’intungane yavamo umunyapolitiki mwiza wayobora u Rwanda.
Mu bo yabeshye hari ababyemeye bamutera inkunga. Hari abamuteye inkunga nka Fondasiyo yari igamije ibikorwa byiza, hari n’abamuteye inkunga bazi neza ko aje gukuraho Ubuyobozi bw’u Rwanda, yasebeje imyaka myinshi ashaka kubusiga icyasha ko ari ubuyobozi bw’igitugu.
Uwitwaga Intwari yaje kuvamo icyihebe, umugome, umuhemu wahekuye igihugu cyamubyaye. Abanyarwanda benshi banabonye ko n’ibyo yitaga ko arwanira, atari byo ko ahubwo akomeje gukuza inda, ubwikanyize n’umururumba wo gutunga ibya Mirenge.
Abo bafatanyije muri ibi bikorwa by’iterabwoba harimo abagaragaje ububisha bwe no gukeza ba mpatsibihugu bagamije kurimbura Abanyafurika, bifashishe inkozi z’ibibi zishyira inyungu zazo imbere, nka ba mpemuke ndamuke. Uwo muyobozi w’ibikorwa by’iterabwoba ageze muri Gereza uwiyitaga umukobwa we, ariko bikaza kugaragara ko ari umutsindirano, yakomeje kuvugira uwo yita se w’intwari.
Abenshi bakamwereka ko nta ntwari igira imigambi yo kwica, kwihakana aho avuka no guhekura igihugu cyamubyaye. Uyu muterabwoba yakomeje gucuya no guta izina mu ruhando mpuzamahanga, abamwizeraga, bakamwizeza no kumufasha kumufunguza bakomeje kubona ko ari umubeshyi, atunzwe no guhimba ibinyoma bigamije kuzuza inda ye idahaga.
Bamwe mu Bunyamahanga bitabiriye urubanza rwe mu itangira, uko rwakomeje ntibahagarutse nk’ikimenyetso cyo kugaragaza ko batashyigikira inkozi z’ibibi. Bamwe mu banyapolitiki bo mu mahanaga bashatse kwivanga mu Butabera bw’u Rwanda, bakuyemo akarenge kabo, bamaze kubona ko gushyigikira Umuyobozi w’umutwe w’iterabwoba, byabasigira inenge n’igisebo.
Uburyo bushya bwuzuye ikinyoma bwo gushaka impamvu zafunguza umuterabwoba
Kubera ko hari abantu benshi baharanira ukuri kandi badashyigikira umuco wo kudahana, bongeye kugaragaza ko u Rwanda rubifitiye uburenganzira bwo gukurikirana imitwe y’iterabwoba nk’intego Isi isangiye. Wa muyobozi w’umutwe w’iterabwoba yahinduye umuvuno. Aho atangiye kugaragaza ko abayeho nabi, ko yamenyeshwejwe ko ashobora kwimwa uburyo bwo guhabwa ifunguro, akomeza abeshya ko adahabwa ibimufasha bihagije mu buzima bwe.
Yongeyeho ko arimo gufatwa nabi mu kwivuza aho avuga ko nk’umuntu usanzwe urwaye umutima, akaba yaranarokotse kanseri ko ashobora kuhaburira ubuzima. Urwego Rushinzwe Imfungwa n’Abagororwa mu Rwanda rwagaragaje ko rufata Abafungwa n’Abagororwa bose kimwe kandi neza. Ubuyobozi bwa Gereza ya Nyarugenge bwagaragaje ko ahabwa ifunguro ndetse agahabwa n’uko agera kwa Muganga.
Ibi ni ibinyoma birimo gucurwa kugira ngo barebe ko noneho hari icyo byamara ngo afungurwe. Ubwe yisabiye abana be kuvuza induru bamamaza ibi binyoma. Ibi kandi barabikoresha nk’iterabwoba bifashishije abanyamakuru b’ibinyamakuru mpuzamahanga, imiryango mpuzamahanga idafashije, Inganga z’Abavoka buzuye agasuzuguro gashingiye ku gutesha agaciro Abanyafurika no kutumva ko nta butabera buba mu bihugu bya Afurika.
Abazi uyu Muyobozi w’ibyihebe, bavuga ko ari umuntu ushobora guhimba ikinyoma cyose ariko akabaho, bakomeza bavuga ko ari umuntu wuzuye ubutiriganya, amafuti, uburyarya n’ubugome, akaba adatinya guhemuka no kwihekura. Kuri we yakora ibibi byose bishoboka ariko akabaho. Bavuga kandi ko azi kwibonekeza, kwivuga ibyiza no kwigira umunyabwenge agamije gusebya abandi no kubatesha agaciro. Inyungu rusange ntacyo zimubwiye, amahoro mu Rwanda ntacyo amubwiye mu gihe abona ko konti ze za banki, zidashishe amadolari amuhundagazaho indonke no kugwiza imitungo ivuye mu buhemu.
Uku kutagira umutima, guha icyicaro ububisha abihuriyeho n’abo yareze ndetse n’abamukomokaho, bashyize imbere guhimba ibinyoma byinshi bakwirakwiza hirya no hino ku Isi ibihuha, bagamije gukura icyaha cy’ubugome ku muyobozi w’ibikorwa by’iterabwoba, bakabyambika Leta y’u Rwanda.
Bize no gukoresha ikinyoma nk’iterabwoba bumva ko bazatera Ubuyobozi bw’u Rwanda bukaba bwakwivanga mu kazi k’ubutabera kugira ngo uyu muterabwoba afungurwe.
U Rwanda ruyobowe n’Abayobozi baharaniye uburenganzira bw’Abanyarwanda, harimo kuringaniza Abanyarwanda imbere y’amategeko. Nta gihangange imbere y’Amategeko y’u Rwanda. Bigaragara ko u Rwanda rwarakoze uko rushoboye ntirwivanga mu miburanishirize y’izi manza zirimo abibumbiye mu mitwe y’iterabwoba ihungabanya umutekano w’u Rwanda.
Ikigaragara kandi, Ubuyobozi bw’u Rwanda bwimye amatwi abashaka kurukoresha amakosa kugira ngo rwivange muri izi manza. Harimo ubwisanzure no kubahiriza uburenganzira bwa muntu imbere y’amategeko.
Urubyiruko ruba mu Budage rwasubije Minisitiri Bamporiki.
Ubwanditsi: Hashize ukwezi n’iminsi mike, Umunyamabanga wa Leta muri Minisiteri y’Urubyiruko n’Umuco, Bamporiki Edouard, yanditse ibaruwa igenewe Abanyarwanda baba mu mahanga by’umwihariko urubyiruko, abasaba kwitandukanya n’inyigisho z’ubugome zikomoka kuri bamwe mu babyeyi babo, buganisha ku ipfobya rya Jenoside yakorewe Abatutsi no guharabika u Rwanda.
Icyahagurukije Bamporiki ni uburyo ibikorwa byo guhakana no gupfobya Jenoside yakorewe Abatutsi bikomeje gukaza umurego cyane cyane hifashishijwe imbuga nkoranyambaga, urubyiruko rukaba rubyishoramo ku bwinshi mu gihe harimo n’urwavutse nyuma ya Jenoside.
Bigaragara ko ubutumwa Bamporiki yatanze bwageze ku bo bugenewe bamwe bakaba batangiye kumusubiza na bo babinyuje mu ibaruwa bamugeneye bamwizeza ko batari mu mubare w’abagomera urwababyaye.
Ibaruwa urubyiruko rw’Abanyarwanda baba mu Budage banditse basubiza Bamporiki
Nyakubahwa muyobozi wacu twishimiye intashyo mwaduhaye zuje ubwema n’ubwenge.
Turabashimira kutuzirikana mukagera aho muduha inama nyinshi ndetse n’impanuro zikubiye mu ibaruwa muherutse kutwandikira.
Twebwe urubyiruko ruba mu Budage (Rwanda Youth Transformers) twishimiye kubasubiza tugira tuti “Murakarama!”
Nyakubahwa nk’uko mutwibutsa amateka y’igihugu cyacu kuva mu ihangwa ryacyo kugeza none, aho turi mu mahanga duhora dukotanira gusigasira umuco, indangagaciro na kirazira by’aho dukomoka nk’uko twatongerewe n’Umwami Gihanga Ngomijana gushakira u Rwanda imbuto n’amaboko.
Nyakubahwa muragira muti “Abanyarwanda bo hambere aha batatiriye igihango, bagasemura ubwiru, umuco ugaca injishi, kirazira ikimukira ikizira! Twebwe urubyiruko amaboko y’igihugu mizero yacyo, twiyemeje gukurikiza urugero rw’abimanye u Rwanda ari bo bato batari gito, Inkotanyi zabohoye u Rwanda zikanahagarika Jenoside yakorewe Abatutsi mu 1994.
Nyakubahwa ntitwirengagije ko hari abasoroma imbuto z’ubuyobe bakomora ku bataramana u Rwanda aho kurutarama.
Twe nk’urubyiruko ruba mu Budage twumva byinshi birimo n’ihakana rya Jenoside yakorewe Abatutsi mu 1994. Abandi na bo bakavuga ko habaye Jenoside ebyiri.
Ariko kubera ko tuzi ko umuti w’ikibazo uhera mu kukimenya no kugisobanukirwa, twiyemeje guhagarara ku kuri no kurwanya abo bose bagoreka ayo mateka baharanira inyungu zabo bwite no guhunga ingaruka z’ibyo basize bakoze.
Ibyabaye mu Rwatubyaye ni amahano ariko ntibigasubire: Nk’uko Umukuru w’Igihugu cyacu ahora abisubiramo, ntitwasubiza isaha inyuma ngo duhindure amateka yaranze u Rwanda rw’ejo hashize ariko Urwatubyaye tuzi neza ko turufite mu maboko yacu. Nirweme! Dufite rero uruhare mu kugena ejo hazaza harwo.
Duharanira u Rwanda rutarangwamo ivangura rishingiye ku cyo ari cyo cyose, u Rwanda rw’abanyarwanda rwimakaza ubumwe n’iterambere. Ndi Umunyarwanda ni yo ntero kandi idufasha gusobanurira Abanyarwanda n’abanyamahanga batarasobanukirwa aho u Rwanda rugeze n’icyerekezo cyarwo.
Nyakubahwa, mwe dufata nk’indorerwamo yacu, tubijeje ko mu byatujyanye tuzahaha, duhahira u Rwanda, tukaniyungura ubumenyi tubigiriye aho dukomoka.
Abazadutinza mu nzira badushukisha ibishashagirana tuzabazwira tuti “Turihuta.” Kandi tuzihuta tudasize u Rwanda inyuma tutazamera nk’aka wa mukozi wakoraga mu ndege akayigurutsa yasize igitabo cy’ingenzi. Twiyemeje kuba ba Mutagoma. Twakiranye amaboko yombi impanuro zanyu, ibyo mudusaba twiyemeje kubikora kuko biri mu nyungu zacu, iz’abanyarwanda ndetse n’abazadukomokaho.
Ubufatanye namwe, kugendera kure ikibi n’ababi no gukora ibyungura u Rwanda turemera neza ko ari ibuye ry’ifatizo rizadufasha kuba abahuza b’ibihe turimo n’ibizaza bityo natwe tukazasigira abazadukomokaho umurage mwiza natwe dukomora ku bari kurenga mu gihe twe duhinguka. Ndetse n’urumuri rw’ikizere duhabwa n’intore izirusha intambwe tuzaruhererekanye uburaherezo maze imirasire y’umucyo warwo isakare ku Banyarwanda aho bari hose.
Murakoze tubifurije ubuzima buzira umuze.
Ingurube zica abantu muri Uganda ni iza Museveni, u Rwanda ni urwitwazo.
Umwe mu bacengezamatwara ba Leta ya Uganda, Charles Kazooba ufite urubuga rwa Internet rwitwa Skynewsug.com aherutse kwandika inkuru avuga abo akeka kuba inyuma y’umugambi wo gushaka guhitana abayobozi bakuru muri iki gihugu.
Muri iyo nkuru yatangajwe hashize iminsi itatu hageragejwe umugambi wo kwica Minisitiri w’Umurimo n’Ubwikorezi muri Uganda, Gen. Wamala Katumba, Kazooba atondekanya ibyo akeka byateye umutekano muke muri Kampala. Mu byo avuga hari aho abihuza n’umubano mubi uri hagati y’u Rwanda na Uganda kugira ngo ace ku ruhande ikibazo cya nyacyo giteje umutekano muke muri Uganda. Ni ukuvuga ubutegetsi bwa Perezida Museveni.
Nkuko asanzwe abigenza, Museveni avuga kuri ubwo bwicanyi yagaragaje ko ababikoze ari ‘ingurube’ ziri kwica Abanya-Uganda ariko akagerageza kwivanaho uruhare rwe nubwo bitanyuze amatwi y’abaturage b’igihugu cye. Benshi bahise bajya ku mbuga nkoranyambaga bavuga ko abicanyi ba nyabo babazi. Abo ni abishe Kaweesi, Abiriga, Kirumira, Annie Kagezi, abayobozi muri Islam n’abandi. Ingurube abo baturage bavuze ko ziri imbere muri ‘Guverinoma ya Uganda’.
Bati “kuki nyuma y’ibi byose, nta n’umwe uragezwa mu butabera?” Kuki inzego z’umutekano za Uganda n’amafaranga yose zikoresha nta n’umwe zirageza mu butabera kuri ubu bwicanyi bwakorewe abahoze ari abayobozi?’’
Nk’urugero, abishe AIGP Andrew Kaweesi wahoze ari Umuvugizi wa Polisi, bari bari kuri moto, bamwicira muri metero nke uvuye kuri Sitasiyo ya Polisi banakoresha imbunda zo mu bwoko bumwe n’izikoreshwa n’Umutwe udasanzwe urinda Museveni.
Nyamara na Kazooba yemeza ko hari ibibazo no kutumvikana mu butegetsi bwa Museveni. Avuga ko harimo ruswa no kutavuga rumwe k’uzasimbura Museveni, ibyo bishobora kuba bifite uruhare muri ibyo bibazo by’umutekano muke.
Mu mwaka wa 2005, Gilbert Bukenya wari Visi Perezida yavuze ku mugaragaro ko hari za ‘mafia’ zishaka agahanga ke. Umunyamabanga wa Leta muri Minisiteri y’Imari n’Ishoramari, Evelyn Anite na we yatanze intabaza nk’iyo, ko ubuzima bwe buri mu mazi abira kubera za ‘mafia’. Ubu ikigezweho ni Gen Katumba wasimbutse urupfu.
Mu buryo budasubirwaho, aha Kazooba avuga ko mu butegetsi bwa Uganda hashobora kuba harimo ikibazo. Mu nkuru ye kandi, avuga ko umutwe w’iterabwoba wa ADF ushobora kuba wihishe inyuma y’ibyo bitero. Kuri ibi, mu buryo butunguranye kandi bwo gukeka, yongeraho ko ngo ‘ADF iterwa inkunga n’u Rwanda’. Ni ikirego gikomeye nyamara atagaragariza ibimenyetso.
Mu byo Kazooba avuga n’ibimenyetso agaragaza birahabanye. Uti kuki? Hagaragajwe ko imbunda yakoreshejwe bagaba igitero kuri Katumba ari ubwoko bw’imbunda ADF yakoreshejwe hicwa Maj Kiggundu mu Ugushyingo 2016. Kazooba avuga ko iyo mbunda yasizwe aho icyaha cyabereye mu myaka itanu ishize.
Mu buryo budasanzwe, mu ijambo Museveni yagejeje ku baturage tariki 4 Kamena 2021, yavuze ko iyo mbunda ari nayo yakoreshejwe mu gitero cyari kigamije guhitana Katumba.
Mu yandi magambo, iyo mbunda yari iri mu maboko y’inzego z’umutekano za Uganda kuva mu 2016, yongeye gukoreshwa mu 2021. Ibi ni ibimenyetso simusiga ko iyo Museveni avuga ‘ingurube’, nta handi ziri atari mu butegetsi bwe. Birashoboka ko zihishe mu nzego z’umutekano za Uganda.
Ku kibazo cy’umubano w’u Rwanda na Uganda, umwanditsi avuga ko Abanyarwanda baba muri Uganda bagiye bibasirwa, nyamara abyica aho akomeza avuga ko “hari Abanyarwanda batawe muri yombi bakekwaho ubutasi bakoherezwa mu gihugu cyabo.” Ibi ni ibinyoma bisa by’ubutegetsi bwa Uganda.
Ibihumbi by’Abanyarwanda (si amagana nkuko Kazooba abivuga) mu myaka ine ishize bagiye bashimutwa n’inzego z’umutekano za Uganda, bagafungirwa ahantu hatazwi mu mabohero y’inzego z’umutekano. Bagiye bashinjwa ‘ubutasi’, ‘gutunga intwaro mu buryo butemewe’, ‘ishimuta’ n’ibindi. Icyo Kazooba yibagiwe kuvuga, ni uko nta n’umwe wigeze ahabwa amahirwe yo kwiregura mu rukiko. Bakorewe ihohoterwa ngo bemere ku ngufu ibyaha bahimbiwe, bamwe bakanagwa ku mupaka ari intere nabwo kubera igitutu cy’u Rwanda.
Ni inzirakarengane z’ibinyoma byacuriwe i Kampala bigamije kuyobya rubanda, ari naho habarizwa icy’uko u Rwanda rukorana na ADF.
Leta ya Uganda n’inzego zayo z’umutekano ku isonga CMI, ari nazo zicura ibinyoma bigamije kwangiza isura y’u Rwanda, zakunze guhirikira ubwo bwicanyi bw’abayobozi bakuru kuri Leta y’u Rwanda, nyamara bwakozwe n’ubutegetsi bwa Museveni. Kuri iyi nshuro, n’igitambambuga nticyapfa kwemera ibyo binyoma.
Imikoreshereze y’ubutaka ikwiriye guhinduka, Intara y’Amajyepfo igahabwa umurwa mukuru w’ubucuruzi.
U Rwanda ni kimwe mu bihugu bituwe cyane muri Afurika. Ibarura rusange ryakozwe n’Ikigo cy’Igihugu cy’Ibarurishamibare mu 2012, ryagaragaje ko Abanyarwanda bari bageze kuri miliyoni 10.5, mu gihe biteganyijwe ko muri 2032 bazaba babarirwa hagati ya milioni 15,4 na 16,9 naho mu 2050 bakazaba bari hagati ya miliyoni 23 na 25.
Muri 2015 ubucucike kuri kilometero kare bwari buhagaze kuri 461 mu gihe muri 2050 buzaba buhageze kuri 934. Ubu bwiyongere bw’abaturage bujyana no gukenera ubutaka bwo guturaho no gukoreraho ibikorwa by’iterambere bitandukanye, twavuga nk’ubuhizi n’ubworozi, ubucukuzi bw’amabuye y’agaciro n’ibindi.
Bitewe n’ubu bwiyongere bw’abaturage, ahakabaye hakorerwa ibikorwa by’ubuhinzi kandi bitanga n’umusaruro harimo haraturwa ku muvuduko wo hejuru. Urugero twavuga ni nk’igice kinini cy’Intara y’u Burasirazuba ndetse n’Akarere k’Ibirunga bizwiho kuba ari byo bigize Ikigega cy’igihugu mu biribwa.
Nta gikozwe ubu butaka bugakomeza guturwaho ku muvuduko biriho ubu, byazagira ingaruka mu gihe kirekire mu kwihaza mu biribwa kw’igihugu.
Ese ubwiyongere bw’abaturage muri utu turere tw’ubuhinzi buva he?
Intara y’Iburasirazuba
Nkuko bigaragara mu bushakashatsi bwakozwe n’Ikigo cy’Igihugu cy’Ibarurishamibare (NISR-EICV-4), ndetse na raporo ya Banki y’Isi (World bank report) muri iki gihe usanga abaturage bava mu duce tw’imisozi miremire kandi yagundutse, abandi bakava mu duce dufite amasambu mato cyane.
Aha twavuga nk’uturere twa Gakenke, Muhanga, Rulindo, Gicumbi, Nyamagabe, Burera, Nyaruguru, Gasabo na Nyamasheke berekaza aho bashobora kubona amasambu manini kandi atanga umusaruro cyane cyane mu gace k’iburasirazuba mu turere twa Nyagatare, Gatsibo, Kayonza na Rwamagana.
Muri utu turere abaturage bavamo ntibaba bagishobora kubona umusaruro uhagije watunga ingo zabo bityo bagafata icyemezo cyo gusuhuka. Minisiteri y’Ubuhinzin’Ubworozi (Minagri_ Psta 4) igaragaza ko mu turere 10 two mu Ntara z’Iburengerazuba, Amajyepfo ndetse n’Amajyaruguru abahinzi bari hagati 40-50 % bakorera ibikorwa byabo ku buso bungana na 0.2 ha mu gihe mu Karere ka Rubavu abahinzi bangana na 70 % bafite ubutaka muri minsi ya 0.2 ha. Bigaragare rero ko ubutaka butera kandi buto ari imwe mu mpamvu ituma abantu bimukira cyane mu Ntara y’Iburasirazuba.
Akarere k’Ibirunga bihagaze bite?
Akandi gace gafite umuvuduko wo hejuru mu guturwa ni ak’Ibirunga aho imijyi ya Musanze na Rubavu ndetse n’udusantere twaho twaguka vuba. Kuba aka gace gahana imbibi n’ibihugu bituranyi aho byoroha gukora ibikorwa by’ubucuruzi kandi kakaba gafite n’ubutaka bwera bituma hari abaturage bava hirya no hino bajya kuhatura.
Ibi bituma imijyi n’amasantere byaguka vuba. Hari impungenge ko ugukura kw’iyi mijyi kugenda gutwara ubutaka buhingwa kandi ari bwo bwakabaye buzakomeza gutanga umusaruro w’ibiribwa ku baturarwanda biyongera umunsi ku munsi.
Hakwiriye kurebwa uburyo ubu bwiyongere bw’abaturage butahutaza urwego rw’ubuhinzi mu Rwanda. Mu ngamba abantu barebaho neza harimo ko:Intara y’Amajyepfo ari yo yakwakira cyane ibikorwa by’amajyambere birimo inganda, ibikorwa by’ubucuruzi n’ibindi. Hakwiye gushyiraho umurwa mukuru w’ubucuruzi hagati ya Muhanga na Ruhango kugira ngo ukurure abantu benshi.
Birakwiye ko ahazajya ibikorwa by’amajyambere n’imiturire hategurwa neza igishushanyo mbonera cy’imikoreshereze y’ubutaka; gutuza abantu mu buryo bugezweho kandi bitwara ubuso buto bushoboka no kugabanya cyane umuvuduko w’ubwiyongere mu turere tw’igihugu dufatwa nk’igigega (akarere k’ibirunga, Intara y’Iburasirazuba).
Kubera iki imiturire n’inganda byagenerwa Intara y’Amajyepfo?
Igice kinini cy’Intara y’Amajyepfo ntabwo kiberanye n’ibikorwa by’ubuhinzi kuko gifite ubutaka busharira. Ikindi kandi niho hagarara udusozi tuberanye n’imiturire. Aho iyi ntara iherereye byoroshye guhahirana n’izindi ntara n’umujyi wa Kigali.
Ibi birashoboka kuko u Rwanda ari igihugu gito kandi gifite abaturage benshi. Bityo rero hakwiriye kujyaho ingamba zikomeye zinoza imiturire ndetse zikabungabunga ubutaka bwera cyangwa bugaragaza ko bwatanga umusururo kugira ngo n’abazabaho kera bazabone amahirwe abariho ubu bafite.
Icya kabiri, igihugu kimaze kugira ibikorwa remezo twavuga nk’imihanda n’ibindi bituma ubuhahirane bworoha kandi bushoboka mu gihugu hose. Bikaba rero byakoroha cyane gushyira agace k’inganda ahantu hamwe ndetse hagati aho umusaruro ushobora kuva mu bice byose by’igihugu bikagera aho bitunganirizwa bitarangirika.
Ibi kandi byagabanya cyane igihombo kigenda kigaragara mu nganda zigenda zubakwa hirya no hino kandi nta musaruro uhagije wo gutunganya zifite.
Icya gatatu ni uko umubare w’abantu batuye ahantu h’imisozi miremire kandi hashyira ubuzima bwabo mu kaga wagenda utuzwa mu Ntara y’Amajyepfo. Nk’ubu politiki y’imikoreshereje y’ubutaka (Rwanda Land policy) igaragaza ko Intara y’Amajyaruguru ndetse n’Uburengerazuba zifite abaturage benshi batuye mu manegeka kandi badafite aho bimurirwa habashyira mu mutekano.
Karimba Yannick/Umwarimu muri Kaminuza y’u Rwanda
Muve kuri The Guardian, vuba isi izamenya ukuri ku icengezamatwara rya Michela Wrong.
Niba Michela Wrong yari yizeye ko igitabo cye giheruka kizahindura uko Isi ifata u Rwanda, bisa nk’aho uruzinduko rwa Perezida Macron rwamubereye kidobya.
Inkuru ya Wrong ivuga ko “Isi iri kugenda ihumuka gahoro gahoro ku bijyanye n’ibikorwa by’indengakamere bya Perezida Kagame mu Rwanda”, ntisobanura neza “Isi” yashakaga kuvuga iyo ari yo. Ikinyamakuru The Guardian ni umufatanyacyaha kuko nta buryo inkuru yitwa ko ishingiye ku kuri yari kugaragara nk’igamije gutwerera Isi yose isura mbi Wrong afite ku Rwanda. Ibi nibyo mu mvugo iboneye, umuntu ashobora kwita akazi k’icengezamatwara.
Icya mbere, Wrong akunze gukoresha abantu bo mu Burengerazuba bw’Isi atavuga amazina kugira ngo agaragaze ibyo avuga nk’ibifite ireme. Hari ngo abadipolomate bo mu Burayi atavuga amazina, abasesenguzi n’abakora muri gahunda z’iterambere bose batifuza ko imyirondoro yabo ijya hanze ku mpamvu umwanditsi azi wenyine.
Ariko umuntu ashingiye ku rwango Wrong afitiye ubutegetsi bw’u Rwanda, ashobora kuvuga ko aba bantu atari ugushaka kutavuga umwirondoro wabo ahubwo ko batabaho. Atabifashishije aka kazi k’icengezamatwara ke ntikagerwaho cyane ko muri aba avuga abazwi ari babiri gusa.
Umwe ni Gerard Prunier, Umunyamakuru w’Umufaransa wagaragaje uruhare rutaziguye muri gahunda y’agatsiko yo guhirika Guverinoma y’u Rwanda mu 1998 mu gitabo yise “Africa’s World War”.
Uwa kabiri ni David Himbara, umwiyemezi umara igihe cye kinini kuri internet asebya Guverinoma y’u Rwanda.
Wrong byamusabye guhimba abasesenguzi batazwi, abadipolomate b’i Burayi n’abakozi muri gahunda z’iterambere kugira ngo atange ishusho y’uko hari abantu benshi bari hanze y’agatsiko gasanzwe gasebya u Rwanda bashyigikiye ibitekerezo bye ndetse bakaba batangiye “guhumuka amaso” ku mateka n’ibindi byose ahimba.
Icya kabiri mu nyungu ze agerageza gukoresha amoko agamije kugwiza umubare w’abanga u Rwanda.
“Kuba abenshi mu bahigwa n’ubutegetsi atari Abahutu ari na bo benshi ahubwo akaba ari abo mu bwoko bwa Kagame bw’Abatutsi ari nabo bake- Aho abenshi muri bo bahoze ari abizerwa na byo byatewe imboni n’abo mu Burengerazuba bw’isi.” Ibi nibyo Wrong avuga, aho anahishura mu byukuri icyo aba ashatse kuvuga iyo avuze ‘Isi’. Birumvikana ko niba Isi igarukira ku bo mu Burengerezuba bw’Isi, mu bigaragara Perezida Macron, Umuyobozi wo mu Burengerazuba bw’Isi ntiyaba ari mu mujyo w’ibyo Wrong ashaka.
Hejuru y’ibyo, kuba Wrong afata ivanguramoko yifitiye ryimakaza ibitekerezo bya Hutu-Power nk’uko byagaragajwe n’umunyamakuru w’Umwongereza ukora inkuru zicukumbuye, Linda Melvern akaritwerera u Rwanda ni ibintu byamaze gutahurwa mu Rwanda.
Yego nibyo, Diane Rwigara, Kizito Mihigo, Kayumba Nyamwasa na Patrick Karegeya bagaragazwa neza na Wrong mu gitabo cye, bose bagejejwe imbere y’inkiko z’u Rwanda. Bose uretse Diane Rwigara bahamijwe ibyaha kandi nk’uko bigomba kugenda no mu kindi gihugu cyose kigendera ku mategeko, ubwoko bwabo nta mwanya bwari bufite mu rukiko.
Ku bijyanye n’ibyo yavuze byo kugerageza kwivugana bamwe muri abo, turacyategereje ko Wrong atanga ibimenyetso bishinja Guverinoma y’u Rwanda. Kugeza ubu ni ikirego kimwe kiza gikurikira ikindi kandi byose bidafite ishingiro. Kandi The Guardian ifatwa nk’ikinyamakuru cyakabaye cyizerwa, isa n’aho idashaka kumubaza ibyo akora.
Icya gatatu, mu buryo buhoraho hari ugukomeza guhirikira kuri RPF amahano yabereye muri Repubulika Iharanira Demokarasi ya Congo. Ariko Wrong ntashobora kugereka ikosa ku Rwanda atabishyize mu mboni z’amoko yamusaritse. Urugero ku bijyanye n’impunzi zari zarafashwe bugwate n’abasize bakoze Jenoside mu nkambi zo muri Congo, Wrong yasubiyemo amagambo ya Gerard Prunier agira ati “Ushobora kwica ibihumbi amagana ntibigire ingaruka zikomeye ku rwego mpuzamahanga, ariko ugufunga umubyeyi ushaka, bigahindura by’iteka ryose uburyo ibihugu by’inshuti byakubonaga.”
Kuba Wrong na Prunier bahabwa urubuga rwo kugoreka ibyabaye mu mateka, bigaragaza ko Isi yabo igifite ibibazo. Imyaka 27 ntihagije kugira ngo umuntu yibagirwe uko iyo “Si” yirengagije ubwo Abatutsi barenga miliyoni bicwaga. Iyi Si niyo yirengagije ubwo abakoze Jenoside bongeraga guhabwa intwaro muri izo nkambi bagatangira kugaba ibitero ku Rwanda bafite intego yo kurangiza akazi bari baratangiye.
Wrong atekereza ko ari u Rwanda rukwiye kugerekwaho amakosa y’imfu zabayeho muri gahunda yo gusenya inkambi z’impunzi aho abantu bari baragizwe ingabo ikingira abakoze Jenoside bari bari mu mugambi wo kwishyira hamwe ngo basoze Jenoside batangiye, aho kuba Isi ye n’abakoze Jenoside yakingiye ikibaba kugeza n’uyu munsi ibarinda ubutabera.
Ariko tuzi neza igikwiye gukorwa, sibyo ? Ubuhamya bukomeye bwa Senateri Marie-Rose Mureshyankwano ni umuburo waziye igihe w’icyo tugomba guha agaciro. Ubuhamya bwe butanga ishusho ya nyayo kandi yagutse ku byabaye muri Zaire.
Ati “Nababwiye ukuntu turi muri ayo mashyamba ya Congo, Inkotanyi zaje zigasanga umugabo wanjye yararwaye yararembye bakamufata bakamuheka, bakatugeza ku Kibuga cy’indege cya Mbandaka, bakadushyira mu ndege tugahunguka, tukagaruka hano mu Rwanda,.., inkotanyi njye ni zo zankijije ubuhutu kuko numvaga bari bunyice kubera ko ndi Umuhutu ariko zankijije ubuhutu kuko zanyeretse ubudasa.”
Ni ubu budasa Wrong ahora arwanya abinyujije mu kurebera ibintu mu ndorerwamo z’amoko, ntashobora kurebera u Rwanda n’Abanyarwanda hanze y’amoko. Ariko birumvikana mu maso y’abahakana Jenoside u Rwanda rwari isibaniro y’amoko kandi niko ruzahora.
Nk’uko Perezida Kagame yabivuze mu kiganiro n’abanyamakuru ubwo yari ari kumwe na mugenzi we w’u Bufaransa, “Byari byoroshye ko u Rwanda rwashoboraga kuguma ari igihugu kidafite ejo hazaza. Ndetse bamwe bashobora kuba barumvaga ibyo ari byo bikwiye. Abandi banashyize imbaraga mu kugira ngo u Rwanda rube igihugu kidafite ejo hazaza.”
Abanyarwanda bazi aho bashyira Michela Wrong muri ibyo byiciro nubwo bishobora kumusaba gukora cyane kugira ngo niba ashaka ko ibindi bihugu byiyunga kuri Guverinoma za Leta Zunze Ubumwe za Amerika n’u Bwongereza mu kugoreka amateka y’u Rwanda.
Twamenyereye amasomo duhabwa mu bijyanye n’uburenganzira bwa muntu ndetse dushobora kuyakira bitworoheye. Ariko nta gihugu kiba cy’igihangage ku buryo bigiha ubushobozi bwo guhindura ukuri kuri mu mateka ya Jenoside yakorewe Abatutsi.
Uruzinduko rwa Perezida Emmanuel Macron mu Rwanda: Ubutwari ntagereranywa.
Uruzinduko rwa Perezida w’u Bufaransa, Emmanuel Macron mu Rwanda ni imbarutso y’umubano mushya hagati y’ibihugu byombi ndetse n’ibya Afurika bihuriye ku rurimi rw’Igifaransa. Ni impano itanga icyizere ku rubyiruko rw’impande zombi ko imbere harwo hari icyezezi cy’urumuri cyari cyarafunzwe n’abagome.
Ntibigira uko bisa iyo umubano hagati y’abantu cyangwa se n’ibihugu utangiriye ku kuri. Icyo kikaba aricyo Perezida Paul Kagame w’u Rwanda na Emmanuel Macron w’u Bufaransa biyemeje.
Umubano mushya w’u Rwanda n’u Bufaransa ushingiye ku kuri ko mu mateka. Umubano ushingiye ku bwubahane. Ibyo ndemeza ko bibaye ubwa mbere muri Afurika y’ibihugu bihuriye ku rurimi rw’Igifaransa. Ahandi hose muri iyo Afurika, witonze ukitegereza, usanga u Bufaransa ari bwo bushyiraho Umukuru w’Igihugu nyamara ngo binyuze mu matora, kandi bukaba ari nabwo bumugusha mu mutego wo kuvaho. Kandi nta na rimwe avaho neza.
Iri ni ishimwe rikomeye kuko Perezida Kagame yongeye gukora agashya muri Afurika. Abanyafurika ni bo bagomba kumenya ibibazo byabo, ndetse n’umuti ukwiye wo kubikemura kuko ak’imuhana kaza imvura ihise. Nta muntu ugomba kukwigisha uko uyobora urugo rwawe kuko atakurusha kurumenya nka nyirarwo.
Abavuga Igifaransa bumvise neza amagambo akomeye Perezida Macron yavuze. Nibaza ko abatumvise ko yasabye imbabazi, nyamara yarazisabye mu kinyabupfura, mu magambo yujuje ubuhanga, hari ibyo batari kwifuza.
Nk’umuyobozi w’igihugu, twari dutegereje ko apfukama akavuga ngo mu izina ry’igihugu nyoboye ndasaba imbabazi u Rwanda?
Mbafiteho n’ikibazo: Muribuka Guy Verhofstadt, wari Minisitiri w’Intebe w’u Bubiligi ko yasuye u Rwanda ku wa Mutarama 2000, agasaba imbabazi mu izina ry’Ababiligi? Hakurikiyeho iki? Ntacyo, uretse kutubeshyeshya ngo baciriye imanza abahekuye u Rwanda, bagacira imanza interahamwe nazo nke zuzuyeyo. Ko abarokotse Jenoside nanjye ndimo batsinze, hari icyakurikiye? Abantu bicaranye incarubanza zaho nyamara basabye ibyo inkiko zabageneye, wabaza ikigega kibishinzwe bakakubwira ko ngo keretse icyaha cyarakorewe mu Bubiligi. Nkibaza impamvu bavuga ko baca imanza z’ibyaha bitakorewe iwabo niba ntaho bigeza ababikorewe.
Perezida Emmanuel Macron ni intwari. Ijambo yavugiye ku Rwibutso rwa Jenoside rwa Kigali ku Gisozi ku bumva Igifaransa ni iry’agaciro. Ni intsinzi ku Banyarwanda kuko uwitonze amira ibinoze.
Kwihangana no kudateshuka ku ntego kw’Abanyarwanda byabaye intwaro ikomeye kugira ngo ibyo bigerweho. Kandi ntihagire uwibeshya ko ijambo rye ryashimishije Abafaransa bose, kuko abagize uruhare mu mateka yatugejeje aha, ntibishimiye kuba yemeye icyaha cyakozwe mu izina ry’u Bufaransa, intwaro ikomeye ikaba ibendera riranga igihugu cyabo ryareshejwe agaciro. Abo rero nabo ubutabera burabategereje.
Ni yo mpamvu nsanga tudakwiye kuvuma iritararenga. Mbere ya Macron hari abandi bayoboye u Bufaransa batateye intambwe nk’iyo ateye. Nanone dutegereze ibyo yasezeranije u Rwanda n’Abanyarwanda, tube turetse guca urubanza.
Dore bimwe mu byo Macron yavugiye ku Gisozi. Yatangiye avuga ati “Ijoro ribara uwariraye.’’
Ayo magambo aratwumvisha ijwi ry’abagifite igisebe cyasamye kikiri gishyashya cyo kuba bari bahari na n’ubu bagihari. Abo tutateze amatwi ububabare bwabo, mbere, mu gihe cya Jenoside ndetse na nyuma yayo kikaba gishobora kuba ari nacyo kibi kurusha ibindi.
Abarokotse, imfubyi, ngo dutege amatwi ubuhamya bwabo, umuhate, agaciro byabo ari naho tubonera ko atari umubare cyangwa amagambo, ahubwo kubera uburemere bw’ubuzima bwabo ntasimburwa bushaririye...Imbere yanyu mu cyubahiro no kwicisha bugufi, nje kwemera uruhare rwacu. Kwemera ibyabaye, ariko cyane cyane gukurikirana akazi k’ubutabera.
Abariraye bonyine ni bo baduha impano yo kutubabarira babishatse. Ntawe ukekwaho Jenoside ugomba gucika ubutabera ...Ni umwenda turimo inzirakarengane zishwe. Nyuma yo guceceka igihe kirekire, ni umwenda turimo abakiriho, dushobora, niba babitwemerera kuborohereza ububabare.
U Bufaransa bufite inshingano yo kwemera uruhare bwagize mu mateka yababaje Abanyarwanda igihe kirekire cyane no kugira ngo ukuri kutamenyekana ...Ayo magambo avuga icyiza ariko gifite izina ariryo Jenoside...Kuko ari ukubaho kwa buri wese n’indoto ze byishwe inshuro miliyoni...Jenoside ntigereranywa n’ikindi, ntacyo wabona uha umuntu ngo kiyimwibagize. Igira aho ituruka, abo yibasira, kandi igategurwa. Ikagira gahunda yo gutsemba abantu n’ubumuntu, kandi ntisibangana...Ntitubaho nyuma ya jenoside, tubana nayo. Ariko kandi u Bufaransa bwagize uruhare ndengakamere rwa politiki muri ayo mateka...
Ntabwo gahunda yacu ari uguhindura mu Kinyarwanda ijambo ryose Perezida Emmanuel Macron yavugiye ku Rwibutso rwa Jenoside rwa Kigali ku Gisozi. Aha turifuza kumara impungenge abumva atavuze abasirikare b’Abafaransa.
Mwibuke ko ziriya komisiyo zombi [iya Duclert yashyizweho na Perezida Macron n’iyitiriwe Muse yashyizweho nu Rwanda], hari ibyo zitarabasha kubona kandi zikaba zikomeje akazi ko gushakisha uruhare rw’u Bufaransa muri Jenoside.
Abanyepolitiki bakoresheje abasirikare ariko hari impapuro zarigitishijwe, ndetse na Ambasade y’u Bufaransa mu Rwanda mbere yo guhunga hari izo yatwitse n’izo yashwanyaguje. Ubushakashatsi buracyakomeza.
Mu gihe rero ubushakashatsi bugikomeje, ntabwo Perezida w’u Bufaransa yavuga uruhare rw’abasirikare b’igihugu cye. Nitwihangane dutegereze, tureke kuvuma iritararenga.
Ibikubiye muri iyi nyandiko ni ibitekerezo bwite by’Umwanditsi w’ibitabo Mukagasana Yolande, washinze Foundation Yolande Mukagasana, Umuryango urwanya abapfobya n’abahakana Jenoside yakorewe Abatutsi.
Gutuka Perezida wa Repubulika ni ukwikenya
Ishyano rikomeye risigaye ryaragwiriye urwa Gasabo ni ukumva umuntu wifatira mu gahanga Perezida wa Repubulika akamutuka kandi ukabona abenshi babifashe nk’ibintu bisanzwe, abandi bakabyita uburenganzira bwo kuvuga icyo umuntu atekereza n’ibindi bigayitse.
Ku mbuga nkoranyambaga nka YouTube, Facebook, Instagram n’izindi uhasanga abantu batandukanye, yaba abiyita abanyapolitiki, impirimbanyi z’uburenganzira bwa muntu n’abandi bavuga ko bari kugaragaza ibitekerezo byabo, banenga ibitagenda mu miyoborere y’igihugu ariko ugasanga mu byo bita ibitekerezo hibanzemo kubahuka, kwibasira no gutuka Umukuru w’Igihugu.
Ubusanzwe mu muco Nyarwanda gutukana ni kirazira naho mu muco wa Gikiristu gutukana bikaba icyaha. Mu ndangagaciro z’umuco wa Kinyarwanda, buri muryango wose utoza abana gukura bubaha ariko cyane cyane bakubaha ababaruta.
Gusuzugura cyangwa kubahuka umukuru bifatwa nko kubura ikinyabupfura, akenshi bikagaragaza umwana wabuze uburere, iyo bigeze ku gutinyuka ugukuriye ukamutuka, bifatwa nk’ishyano ryaguye bikururira ubikoze guhabwa ibihano bikomeye, byagera ku gutuka umubyeyi cyangwa umukuru w’umuryango bikaba byakururira ubikoze kuvumwa no gucibwa mu muryango. Akenshi iyo umwana atutse umubyeyi we uwo mwana bakunda kumwita igikenya.
"Wubahe so na nyoko uko Uwiteka Imana yawe yagutegetse, kugira ngo uramire mu gihugu Uwiteka Imana yawe iguha, uboneremo ibyiza.”(Gutegeka Kwa Kabiri 5:16,18.20; Abefeso 6.2,3)
Uretse no kuba Umukuru w’Igihugu, Perezida wa Repubulika aba ari n’umuntu, ufite ibyiyumviro byose, ushobora kubabara cyangwa kwishima, gukomereka haba mu marangamutima, mu mitekerereze no mu mwuka bitewe n’amagambo mabi cyangwa ibitutsi bamutuka. Ni umuntu ufite ubumuntu kandi ufite uburenganzira n’amategeko amurengera nk’undi mwenegihugu wese.
Ikigeretse kuri ibyo kandi Perezida wa Repubulika aba ari umubyeyi mu buryo bubiri. Ubwa mbere ni umubyeyi, ufite umuryango we bwite, ufite abana n’abamukomokaho bagomba kubahwa kandi bakarindwa gukomeretswa mu marangamutima n’ibitutsi bitukwa umubyeyi wabo. Nk’abandi bana bose, ab’Umukuru w’Igihugu bakeneye kubona umubyeyi wabo yubashywe nk’abandi babyeyi bose.
Ubwa kabiri, Umukuru w’Igihugu ni umubyeyi w’abenegihugu mu maso y’abandi baturage b’ibindi bihugu. Abenegihugu hose burya baba bagize umuryango mugari w’abatuye igihugu runaka, ni yo mpamvu itegeko rya Repubulika y’u Rwanda rigaruka ku ijambo rivuga ngo umuryango Nyarwanda, ni ukuvuga ko umuryango Nyarwanda ugizwe n’Abanyarwanda bose kandi nta muryango utagira umubyeyi, uyu muryango Nyarwanda burya umubyeyi uba ufite ni Perezida wa Repubulika.
Abana bagize umuryango Nyarwanda, bafite inshingano zo kubaha no kubahisha umubyeyi cyangwa umukuru w’uyu muryango, bakwiye kubabazwa n’umuntu wese umwubahutse akamutuka, akamuvuga nabi ndetse bafite inshingano zo kumurinda no kugaragariza umuntu wese umututse ko batishimiye ko abatukiye umubyeyi.
Mu mategeko icumi Imana yahaye umuryango w’inyokomuntu ibicishije mu kuyabwira umuryango wa Israel harimo itegeko rikomeye risaba umwana wese kubaha umubyeyi kandi rigaragaza n’inyungu uzabikora azabona. Izo nyungu ni "ukuramira mu gihugu no kukibamo unezerewe" bivuze ko uwishe iri tegeko agerwaho n’ingaruka zo kutumvira no kutubaha arizo "gukenyuka no kuba mu gihugu utanezerewe".
Itegeko ry’Imana ni ihame riba rigomba kubahirizwa uryubahirije akabona umugisha uryishe akabona umuvumo. Kutubaha umubyeyi bizana umuvumo wo gukenyuka, kubaho utishimye ni yo mpamvu iyi nyandiko yacu twayihaye umutwe ugira uti "gutuka Perezida wa Repubulika ni ukwikenya."
Uretse kandi Perezida wa Repubulika n’umubyeyi ukubyara, Imana isaba umuntu wese kubaha umuntu umukuriye. Bibiliya mu Gitabo cy’Abalewi 19:32 hagira hati "Ujye uhagurukira umeze imvi, wubahe umusaza, utinye Imana yawe. Ndi Uwiteka. "Ni inshingano z’abakiri bato kubaha abakuru kandi n’abakuru na bo bafite inshingano zo kudasharirira abato nk’uko Intumwa Pawulo yabyandikiye Itorero rya Efeso agira ati "1 Bana, mujye mwumvira ababyeyi banyu mu Mwami wacu, kuko ari byo bibakwiriye. Wubahe so na nyoko (iryo ni ryo tegeko rya mbere ririmo isezerano), kugira ngo ubone amahoro uramire mu isi. Namwe ba se ntimugasharirire abana banyu, ahubwo mubarere mubahana, mubigisha iby’Umwami wacu.” (Abefeso 6:1;4).
Iyo urebye ibyo ijambo ry’Imana rimaze kutubwira mu bitabo dusomye, ukareba n’ibikorwa muri ino minsi uhita usobanukirwa impamvu yo gukenyuka mu buryo butandukanye mu rubyiruko no kubaho abenshi bashaririwe n’ubuzima. Abana benshi ntibacyubaha abakuru, ugera mu modoka ugasanga umwana aricaye na ecouteur mu matwi, umusaza w’imvi z’uruyenzi ahagaze, umwana akaba atamwimukira, ku murongo ahatangirwa serivisi zitandukanye usanga urubyiruko rubyigana n’abasaza n’ibindi ariko kubaha abadukuriye ni ihame kandi ni itegeko ry’Imana riduha umugisha wo kurama no kubaho twishimye.
Biratangaza, birababaza kandi bitera kwibaza byinshi, aho ubona umuntu wiyita umukirisitu, umukozi w’Imana afata Bibiliya akayihisha inyuma, undi akihisha mu mwambaro uriho umusaraba cyangwa ikanzu y’abihaye Imana, akifatira Perezida wa Repubulika mu gahanga akamutuka akamwandagaza, cyangwa agahamagarira abantu kwigomeko no kwigumura ku mabwiriza y’ubuyobozi bukuru bw’igihugu kandi abandi bakirisitu na bo bakabireba cyangwa bakabyumva bagaceceka bakumva ntacyo bitwaye ariko ibi ni ishyano ryagwiriye igihugu cyacu kandi rikizanamo umwuka wo gukenyuka no kubaho abantu batishimye.
Intumwa Pawulo mu rwandiko yandikiye Itorero ry’i Roma, yahuguriye abakirisitu baho kubaha ubuyobozi, ababwira ko kubaha ubuyobozi ari imwe mu nzira yo kubaho neza kandi ari uburyo bwo kubaha Imana ariko ku rundi ruhande yaberetse n’ingaruka zizagera ku muntu wese utazubaha ubuyobozi.
Yabisobanuye muri aya magambo, ati "Umuntu wese agandukire abatware bamutwara, kuko ari nta butware butava ku Mana n’abatware bariho bashyizweho n’Imana. Ni cyo gituma ugandira umutware aba yanze itegeko ry’Imana, kandi abaryanga bazatsindwa n’urubanza. Abatware si abo gutinywa n’abakora ibyiza, keretse abakora nabi. Mbese ushaka kudatinya umutware? Kora neza na we azagushima, kuko ari umukozi w’Imana uguhesha ibyiza. Ariko nukora nabi utinye, kuko adatwarira inkota ubusa. Ni umukozi w’Imana, uhoresha umujinya ukora nabi." (Abaroma 13:1;4). Aya magambo Pawulo yabwiye abaroma tuzayagarukaho mu gice cya kabiri cy’iyi nyandiko.
Umuntu wese akwiye kwirinda gusuzugura, gutuka umukuriye by’umwihariko Perezida wa Repubulika. Urubyiruko by’umwihariko, dukwiye kwirinda kugwa mu mutego w’abanyapolitiki, abakoresha imbuga nkoranyambaga mu buryo butandukanye bagambiriye kubabibamo umwuka wo kwigomeka no gutuka ababyeyi banyu, kuko kwifatanya nabo bituzanira umuvumo wo gukenyuka no kubaho tutishimiye ibyiza byo mu gihugu ariko ijambo ry’Imana ritubwira ko nitwemera tukumvira tuzarya ibyiza byo mu gihugu ariko nitwanga tukagoma inkota izaturya.
Mu gice cya kabiri tuzarebera hamwe uburyo Imana ibona kandi ifata Perezida wa Repubulika mu buryo bwihariye, ingaruka zizanwa no kumutuka haba ku muntu ku giti cye (umututse), kubabyumva bakabishyigikira no ku gihugu muri rusange.
"Nimwemera mukumvira muzarya ibyiza byo mu gihugu. Ariko nimwanga mukagoma inkota izabarya", kuko akanwa k’Uwiteka ari ko kabivuze." (Yesaya 1:19-20)
Gutanga igihugu mu maboko y’ababisha ni ukwirahuriraho umuriro.
Kuva kera buri Munyarwanda yatozwaga kwimana igihugu mu maboko y’ababisha, kurengera igihugu n’abagituye, agaharanira ko u Rwanda rugira ijambo, rugasumbya icyubahiro n’ishema ibindi bihugu. Abanyarwanda batozwaga kubaha no gusigasira indangagaciro, bakimika umuco wa kirazira.
Abanyarwanda batozwaga kandi no kubumbatira ubumwe, bakarengera ubusugire bw’umuryango wo shingiro ryo kuramuka kw’igihugu.
Uwahemukiraga umuryango yahamagazwaga muri gacaca, agakubitwa icyuhagiro kugira ngo asubire mu muryango agarukanye umutima w’Igihugu, uwinangiraga umutima, yafatwaga nk’umubisha, ntahabwe ijambo na gato, ntagere mu gitaramo cy’abahizi. Guhezwa mu gitaramo cyari igihano gikomeye kubera ko byarakugoraga kuzagabana nk’abandi.
U Rwanda rwubatswe kandi rwagurwa n’ubutwari, aho buri wese yaharaniraga kutagaragarwaho n’ubugwari. Ingabo ku rugamba zaharaniraga kudatanga igihugu mu maboko y’ababisha.
Mu 1924, abakoloni bakuyeho Itorero ry’Igihugu ryari irerero ryatozaga imico myiza n’imyifatire myiza mu bantu. Gusenya ibikorwa by’Itorero byatumye Abanyarwanda bacika igikuba, maze uburere n’ikinyabupfura bikomwa mu nkokora n’imigirire mburamumaro y’imico mibi mvamahanga. Abakoloni bakuyemo Abanyarwanda umutima w’Igihugu bityo bareka ubuntu n’Ubunyarwanda bupfunditse ku bumwe bwabo.
Muri iki gihe hari abacurira u Rwanda urwango
Hari abamaze kugurana urukundo rw’Igihugu indamu n’inda nini, ubugome no kubura ubupfura, bashyira imbere inabi ngo imunge ineza. Ibyari ukurengera inyungu z’igihugu, ba mpemuke ndamuke bamaze kubigurana kurusebya mu mahanga ngo bihungabanye umubano mwiza u Rwanda rufitanye n’inshuti z’amahanga. Aho bageze kwifuza ko u Rwanda rwakomanyirizwa n’amahanga, ngo ubuhahirane n’ubufatanye mu bikorwa by’iterambere bicube.
Iyi myitwarire ikomeje kugaragara ku bacumuye ku Rwanda, bakabura umutima wo gusaba imbabazi. Harimo abasize boretse u Rwanda, bagize uruhare muri Jenoside yakorewe Abatutsi mu 1994, inshuti zabo n’ababakomokaho bayobotse umurongo mubi wo gushaka kurimbura u Rwanda. Hari n’abanyamahanga batifuriza u Rwanda ineza kubera urwango barufitiye. Harimo abashinjwa ibyaha bitandukanye, harimo no kumunga umutungo w’igihugu. Aba bose bakurikiranwa n’ubutabera bw’u Rwanda. Ntibifuriza u Rwanda n’Abanyarwanda ituze n’iterambere.
Bakoresha imbuga nkoranyambanga aho bahimba ibinyoma no gukabya inkuru, bagamije gushyira icyasha ku Rwanda. Bagaragaza ko u Rwanda rutubahiriza amahame y’uburenganzira bwa muntu, aho bafata abakoze ibyaha bakabandikaho inkuru nziza zigamije kubambika ibyera, bagamije kwerekana ko u Rwanda rubarenganya, nyamara barakoze ibyaha ku manywa y’ihangu.
Ibi byongeye kugaragara cyane, ubwo u Rwanda rwitegura kwakira Inama y’Ibihugu bihuriye mu Muryango wa “Commonwealth”, hagaragaye bamwe mu Banyarwanda bavuga ko batavuga rumwe n’ubutegetsi bw’u Rwanda, basabaga u Bwongereza buyobora iyi nama ku rwego, kutemera ko iyi nama yabera mu Rwanda.
Ubusanzwe iyi nama ikaba igomba gusiga Ubunyamabanga Bukuru bwa “Common Wealth” bukorera mu Rwanda, muri manda y’imyaka ibiri. U Rwanda rukaba rwiteguye gukuramo amahirwe aganisha igihugu mu iterambere rusange Abanyarwanda bakarushaho kunguka uburyo bwo gukora ibikorwa by’ishoramari muri uyu muryango.
Harimo kumenyekanisha u Rwanda mu ruhando rw’amahanga ku buryo abashoramari bashora imari mu Rwanda, Abanyarwanda bakabona imirimo, bakaronka amafaranga azamura iterambere ry’imiryango yabo n’igihugu.
Hagaragaye abiyita abanyapolitiki n’abanyamakuru, bishimira ko iyi nama isubitswe, bamwe bakavuga ko nta kazi bazaba bafitemo, ko kandi nta n’inshuti cyangwa bene wabo bafitemo akazi. Ibi bigaragaza ko aba biyitirira kutavuga rumwe n’ubutegetsi bw’u Rwanda, ari abanzi b’u Rwanda, batarwifuriza iterambere n’ituze.
Ni icyaha cy’ubugome gutanga igihugu mu maboko y’ababisha
Iyo uvutse mu gihugu uba uhanye igihango na cyo, kukigambanira aba ari ugutatira igihango. Ni ubugwari kwifatira ku gahanga igihugu cyakubyaye. Kuva u Rwanda rwabaho, cyari icyaha gutanga igihugu mu maboko y’ababisha no gukora igikorwa cyashyira igihugu mu kaga.
Itegeko Ngenga ryo ku wa 14 Kamena 2012, mu ngingo zaryo 461 kugeza ku ngingo ya 469, by’umwihariko muri iyi ngingo ya 461, risobanura iby’icyaha cyo kugirira nabi ubutegetsi buriho cyangwa Perezida wa Repubulika, rigateganya n’ibihano byacyo.
Rigira riti “ukora icyaha cyo kugirira nabi ubutegetsi buriho cyangwa cyo kubuhirika akoresheje intambara cyangwa izindi mbaraga zose; ukora, muri iyo migambi ivugwa mu gaka ka 1º k’iki gika, icyaha kigamije kugirira nabi Perezida wa Repubulika; ahanishwa igifungo cya burundu”.
Aha twibutse kandi ko aba ahemukiye Abanyarwanda kubera ko ubutegetsi ari ubwabo nk’uko biteganywa n’Itegeko Nshinga mu ngingo yaryo ya mbere: “Ubutegetsi bwose bukomoka ku Banyarwanda kandi bugakoreshwa hakurikijwe ibiteganywa n’iri Tegeko Nshinga”.
Uyu ni umurage dukomora ku bakurambere bitanze bagahanga u Rwanda. Kirazira kugaba igihugu mu maboko y’ababisha.
Abanyarwanda dukwiye kuba umwe mu kurengera ubusugire bw’u Rwanda. Ku Ngoma y’Umwami Cyilima II Rujugira, watwaye u Rwanda guhera mu 1675 kugeza 1708, rubanda rwarengeye u Rwanda bikomeye, ubwo u Burundi, u Bugesera, i Gisaka n’i Ndorwa, bagambiriraga kugiria nabi u Rwanda. Kubera icyo gikorwa yafatanyije na rubanda rwamwumviye bagahigika ibihugu bine bikomeye, ni bwo hadutse imvugo igira iti “U Rwanda ruratera, ntiruterwa”.
Abashaka kwirenza igihugu baca muri rubanda, kandi akaba ari na rwo rugerwaho n’ingaruka kurusha abarushoye mu mwiryane, dore ko bo baba barinzwe kandi bafite n’uburyo bwo guhunga ako kaga bashoje.
Kudatanga igihugu mu maboko y’ababisha, ni ukutemera ko kijyaho icyasha, ukakirwanira ishyaka mu Rwanda no mu mahanga. Abakoresha inzira ya politiki n’itangazamakuru basebya u Rwanda, bamenye ko barimo gutatira igihango, bateranya rubanda n’igihugu, dore ko abenshi bakora politiki n’itangazamakuru binyuranye n’amategeko. Igihango kizabasama.
Perezida Ndayishimiye yahawe urw’amenyo kubera kwita Museveni ’Umubyeyi w’u Burundi’
Ubuhamya bwo kurokoka kwa Ugiriwabo Gaparayi Justitia n’igihango afitanye n’Inkotanyi
“Ndazivuga imyato kuko Inkotanyi ni ubuzima”, ni umutwe w’ubuhamya bwa Ugiriwabo Gaparayi Justitia wavukiye i Nyamata mu Bugesera bugaruka ku buryo yarokotse Jenoside yakorewe Abatutsi mu 1994.
Ku wa 14 Gicurasi 2021, imyaka yari ibaye 27 ndokotse Jenoside yakorewe Abatutsi, ndokowe n’Inkotanyi. Kuri njye uyu munsi nywufata nk’uw’umuzuko.
Ubwo urugamba rwo kubohora u Rwanda 1990 rwatangiraga nari nkiri muto. Icyo gihe rero sinasobanukiwe neza ibyabaye.
Umugambi w’Interahamwe wari warateguwe kuva kera. Ndibuka mu 1992 iwacu mu Bugesera habaye igerageza rya Jenoside icyo gihe mu rugo baradusenyeye baradusahura turara twiruka tugana ku mashuri i Nyamata.
Iwacu bahageze ndi mu rwogero, uko nasohotse, ni ko nahunze ntambaye. Icyo gihe abaturanyi bamwe baricwa. Sinjya nibagirwa umubyeyi witwaga Josephine twari duturanye, wishwe icyo gihe.
Iwacu bari barize ndetse baranakoraga batangiye ubuzima bundi bushya ndetse biranaduhira ubuzima burakomeza. Icyo gihe nari mfite imyaka itandatu, nde ni bwo natangiye kumenya ko Abatutsi bicwa n’ubwo nta mubyeyi washoboraga gusobanurira abana neza ibyo ari byo.
Mu buhemu bwinshi, urwango ndetse n’ubugome, bateguye kumara icyitwa Umututsi wese mu Rwanda ku buryo umwaka wa 1994 waje ari rurangiza ndetse sinatinya kuvuga ko abakoze cyangwa abateguye Jenoside bari bazi ko ari imperuka ariko si bo Mana.
Ku wa 6 Mata 1994 ubwo indege yarimo Perezida Habyarimana Juvénal yaraswaga ntitwahise tubimenya ako kanya gusa uko amasaha yakomezaga gukura bigeze nko mu masaa Sita z’ijoro ku muhanda twumvise urusaku. Icyo gihe umubyeyi wanjye yarabyutse ajya ku idirishya ngo amenye ikibaye yumva bari kuvuga ngo ni ukubahumbahumba bose dore uko bigenje ako kanya yahise akoma agatima ku byabaye mu 1992.
Niko kwihutira gufungura radio ahita yumva itangazo ko Kinani yapfuye birumvikana nk’umuntu mukuru yahise abona ko ibyacu birangiye yatekerezaga ko bucya bamaze kutwica! Yaratubyukije atubwira ibyabaye.
Imfura y’iwacu iramubwira ngo imperuka y’Abatutsi irageze, iryo niryo ryasigaye mu matwi yanjye.
Twatangiye kwambara nk’abiteguye guhunga, amapantaro dushyiramo. Mama yafashe amafaranga make aca ikabutura z’abakuru ayashyiramo aradoda aratubwira ati "wenda ntazabura aho abafasha, wenda yazabarengera aho nzaba ntakiri kumwe namwe".
Bugicya Mama yatwohereje kwa musaza we ku musozi wa Nyiramatuntu [Nyamata] we arasigara ajya ku muyobozi w’ishuri twigagaho kuko umugore we bari inshuti, yibwira ko ahari bazamuhisha. Bwarakeye umugore aramwegera aramubwira ati "mvira aha ugende sinshaka kubona intumbi yawe hano umugabo yambwiye ko bakwica uri ku rutonde rw’abantu bagomba guherwaho".
Ni bwo yashatse uko ahava aza adusanga ku musozi twariho. Twari ku musozi utuyeho Abatutsi benshi kandi basanzwe bazi kwirwanaho, bumvaga bari buhuze imbaraga bagatsinda.
Ariko amazi ntiyari ya yandi n’ubwo bagerageje uko bashoboye bagakoresha ingabo, amabuye n’amacumu byarangiye Interahamwe zivanze n’abasirikare ziturushije imbaraga turatsindwa, abantu bacu bakwira imishwaro.
Ubwo urugamba rwari rurimbanyije i Nyamata grenade zaraye zituragurika, twakwiye imishwaro turiruka, twirirwa tugenda mu ntege nke z’abana n’ababyeyi, tugera ku musozi wa Ntarama ahagana saa Kumi.
Umusozi wa Nyiramatuntu twari tuwitegeye wose wari wahindutse umuyonga bari gutwika inzu, inka ziruka tubona ko akacu koko kashobotse.
Twaraye aho, bukeye baravuga ngo dukomeze twambuke tujye ku Mugina wenda ahari byasaga nko kubunza umutima tuti ahari hariya ho nta kizahaba wasanga ari mu Bugesera gusa.
Sinari nzi ko umuntu yarara mu gihuru iminsi itatu igashira, sinari nzi ko umuntu yaburara ndetse akanabwirirwa iminsi igashira, indi igataha. Navuye mu Bugesera n’amaguru ngera ku Mugina.
Twambutse Akanyaru dusanga Interahamwe ziradutegereje zitwambura ibyo dufite tugenda imbokoboko, gusa bo bari bataratangira kwica kubera ko Burugumesitiri wabo yari yabibujije ibikorwa byose by’ubwicanyi.
Twashyikiye ku mashuri. Ntibyatinze rero batangiye kwiremamo udutero bakaza ariko burugumesitiri agategeka abapolisi kubihagarika. Twaje kuva aho twerekera ku kiliziya, tutarahagera igitero cyaraje tugihungira ku ivuriro ryari aho hafi ariko batumishamo amasasu.
Twaraye dushatse uko twinjira mu kiliziya yo ku Mugina. Bwaracyeye igitero kiraza, abakuru bari muri twe birwanaho bagisubiza inyuma, ariko si ko byakomeje kuko Interahamwe zo muri Ntongwe, abasirikare n’impunzi z’Abarundi zabaga mu nkambi baje ari igitero simusiga. Ariko byakozwe babanje gutumaho Burugumesitiri baramwica.
Icyo gihe abantu birwanyeho ariko biranga biba iby’ubusa baraza batemagura abari hanze abarimo imbere bakajya bateramo amagrenades bamishamo n’amasasu uwo rifashe agapfa.
Iryo joro baraye baturaririye, bukeye akazi kabo karakomeza baca inzugi barinjira baratemagura. Bamaze kunanirwa baradusohora bashyira abagabo ukwabo n’abagore ukwabo ngo bagiye kudushakira uko twajya i Kabgayi. Ariko si ko byagenze, abagabo babatemaguye tureba abagore n’abana baradushorera batujyana ku Akanyaru.
Twamanutse ku Mugezi w’Akanyaru badukomera, maze bagafata abagore n’abakobwa bakuze bakabambura ubusa babafata ku ngufu, amaso yanjye yabonye ibyo atakagombye kubona.
Aho ni ho mukuru wanjye Liliane yatanze amafaranga ngo batwambutse, tugira amahirwe tubasha kugaruka i Ntarama. Kubera amagrenade baduteraga tukiri mu kiliziya umubyeyi wanjye za "fragments" zari zamufashe mu maso no ku maboko yacitse ibisebe. Yasaga nk’uwamaze kwakira urupfu ategereje isaha ye.
Ntibyatinze rero haje kuza igitero simusiga ku wa 30 Mata 1994, maze batwiraramo baratemagura. Ni bwo bishe mama umbyara ndetse na mukuru wanjye twakundanaga cyane. Icyo gihe twari kumwe na murumuna wanjye wari muto kuko we yaronkaga ndetse na mukuru wanjye nakurikiraga wari wihishe ahatandukanye natwe gato.
Icyo gihe Interahamwe zaratuvumbuye mu rufunzo ziturasa amasasu menshi abo twari kumwe aho ni njye wavuyemo ndi muzima na murumuna wanjye waviriranaga kuko bari bamurashe ari mu gituza cya mama. Njye baranyegereye ngo banteme, umugabo witwa Gasharankwanzi twari duturanye abonye ko abandi byarangiye aravuga "tugende dukomeze", uwo munsi ndokoka ntyo.
Ng’uko uko banyiciye mu maso abanjye nta cyaha bakoze. Ni bwo natangiye kwitwa imfubyi. Icyambabaje kurushaho ndetse gihora kinshengura umutima ni uko ntashoboye kubashyingura kuko isayo yabamize.
Nyuma y’aho ubuzima bwaranze dusigara twumva gupfa biturutira kubaho, ubuzima nari naravukiyemo sinari nzi ngo ibyo kurya biva he babishaka bate ku myaka umunani uwabwira umwana ngo natangire yibesheho anihishe atazi umuhiga ngo ni uwuhe byari bikomeye.
Uwo nakurikiraga yari afite imyaka 13 ni we wabaye mama, aba na Papa, mbese yabaye byose. Yabaga ahetse murumuna wanjye wari wararasiwe mu gituza cya Mama. Igisebe cye gitangira kubora kugera n’aho tubona ko umwana agiye kudupfira mu ntoki kuko nta n’icyo kurya twabonaga cyo kumuha.
Uko rero Inkotanyi zagendaga zirwana n’abicanyi ari na ko zirokora abo zisanze bagihumeka, ubundi zikagira abo zitesha abicanyi bakirimo akuka, ni ko natwe twagiye kumva twumva ngo Inkotanyi zaje.
Twari mu rufunzo rw’ i Cyugaro muri Ntarama, twumva kurokoka ari nk’inzozi, aho icyo wakwita kubaho twumvaga ari nko kubonekerwa. Kubona Inkotanyi ni wo munezero twabonye uruta iyindi.
Mbega umunezero mbega amarira y’ibyishimo mbega kwiruhutsa ubwo twabakubitaga amaso. Batubwiraga bati muhumure ntabwo mugipfuye.
Inkotanyi zaje zivura inkomere harimo na murumuna wanjye. Njye ndibuka no kugenda byari byanze batwuriza imodoka njye na murumuna wanjye. Tugeze i Nyamata baturamije amata ubuzima burongera buragaruka. Twageze iwacu dusanga inzu yacu Interahamwe zarayitwitse. Inkotanyi zaratugaburiye twari dushonje, zahetse abana bateshejwe ababyeyi, zaduhaye aho kuba, zivura indembe n’inkomere, zidushakira icyo kwambara, mbese zakoze akazi kuzuyemo ibitangaza n’ubumuntu bwinshi.
Ese ubu umuntu yazishimira ate ubundi? NKOTANYI mwarakozeee. Babyeyi batwibarutse, za NKOTANYI mwakundaga zaduhaye UBUZIMA. Zarakoze kundokora urupfu zo kabyara, zo gaheka!
Ndashimira Inkotanyi cyane zirangajwe imbere na Perezida Paul Kagame, bakoze uko bashoboye ngo turokoke Jenoside yakorewe Abatutsi mu 1994.
Abajenosideri n’abimitse ingengabitekerezo y’amacakubiri nibirindwe nk’icyorezo cyica.
U Rwanda ni igihugu gifite amahoro asesuye akaba ikiguzi kinini cyishyuwe n’abari urubyiruko. U Rwanda rworetswe n’ingengabitekerezo ya Jenoside, ivangura n’amacakubiri. Ingabo zari iza RPA zibohora u Rwanda, zihagarika Jenoside yakorerwaga Abatutsi mu 1994, u Rwanda rwongera gutahwamo ituze n’umutima w’u Rwanda wunga bene rwo.
Ntawe ukwiye kwifatanya n’abishoye muri Jenoside yakorewe Abatutsi mu 1994. Mu Rwanda, urubyiruko ruri hejuru ya 60%, nirwo rwibasirwa cyane n’abashaka kuyobya intekerezo zabo cyane ko nabo bazi ko ari amaboko y’igihugu.
Ni ejo h’u Rwanda, ni amizero yo kuramuka kwarwo, ni abayobozi b’uyu munsi n’ejo, ni ababyeyi b’u Rwanda, bakaba inkingi ya mwamba yarwo. Ni mbaraga z’u Rwanda, nibo bazabazwa u Rwanda.
Mu buzima ntawe utagira ikimwaro iyo atsinzwe, yewe n’iyo ibyo atsinzwemo byari bibi, azongwa n’ikimwaro. Ni yo mpamvu n’abahekuye u Rwanda, ubwo bishoroga muri Jenoside yakorewe Abatutsi mu 1994 bifuza kugira uwo basangira icyo cyaha cy’indengakamere.
Abakoze jenoside umubare munini bari urubyiruko, bimitse ingengabitekerezo ya jenoside n’amacakubiri, maze mu 1994 bishora muri Jenoside yakorewe Abatutsi. Ubu abo bose buzuye ikimwaro kimunga intekerezo zabo aho bari hose.
Iki kimwaro cyuzuye igisebo, bagiterwa n’uko bishoye mu migambi mibisha, batsindwa n’Inkotanyi zari mu Ngabo za RPA, zari zishamikiye ku Muryango wa FPR, kandi bari urubyiruko nkabo gusa bo bafite icyerekezo kizima na gahunda ihamye yo kubaka Igihugu.
Inkotanyi zabatsinze, zashyizeho inzego n’ubuyobozi buhamye, zikuraho ubutegetsi bubi. Ubwo bagarukaga ari abacengezi, mu gihe gito basanze Abanyarwanda basobetse ubumwe, maze batsindwa burundu, bajyana n’ingengabitekerezo y’amacakubiri na jenoside. Iyi niyo soko y’ikimwaro gikabije interahamwe n’abagize uruhare muri Jenoside yakorewe Abatutsi bahorana.
Abakoze Jenoside n’ababafasha bafite ikimwaro, intekerezo zicuramye zubakiye ku ngengabitekerezo ya Jenoside n’amacakubiri ziracyimitswe ziracyaganje muri bo. Baracyari abagaragu ba Hutu power, aho abahezanguni biyumvamo ubuhutu, bumva ko ari bo batura mu Rwanda bonyine kandi bakaruturamo nta Mututsi ururimo.
Iyi ngengabitekerezo ya Jenoside n’amacakubiri ikomeje kuboneka muri bamwe mu Banyarwanda baba mu mahanga, harimo abakizererezwa n’ikinyoma cy’uko mu Rwanda nta mahoro ahari, ababaye mu muhanga ku bwo gushakira indamu n’indonke mu kwiyita impunzi za politike n’abakomeje kwihisha ubutabera kubera ko bavuye mu Rwanda baruhekuye.
Aha harimo kandi n’abakomoka ku bagize urahare muri Jenoside, bakoreshwa na bene wabo ndetse n’ababyeyi babo kugira ngo bakomeze bahakane, banapfobye Jenoside yakorewe Abatutsi mu 1994.
Abakoze Jenoside buzuye ikimwaro. Imigambi mibisha yabo yo gushyira mu bikorwa ingengabitekerezo ya “Hutu Power” yaratsinzwe kubera ko Inkotanyi zahagaritse Jenoside, maze zigarura u Rwanda interahamwe zari zimaze kugira itongo.
Interahamwe zatwaye Abanyarwanda mu nkambi zo muri Repubulika Iharanira Demokarasi ya Congo, zibafata bugwate, mu 1996, Ingabo z’u Rwanda zabohoje izo mpunzi maze zigarurwa mu Rwanda, zituzwa mu gihugu cyunga Abanyarwanda, cyifashishije Politike y’Ubumwe n’Ubwiyunge ya Leta y’Ubumwe bw’Abanyarwanda.
Guhera muri Nyakanga 1994, abagize uruhare muri Jenoside yakorewe Abatutsi mu 1994, bakurikiranywe n’amategeko y’u Rwanda n’amategeko mpuzamahanga, abatarafunzwe, bihishe mu mahanga, abandi baba mu mashyamba ya Congo, mu mitwe y’iterabwoba, bafite gahunda yo gukomeza umugambi mubisha wo kubuza amahoro u Rwanda.
Aba bose amajwi yabo bishe arabahamagara, bahungabanye intekerezo na roho, ntibariho, babayeho nabi. Mu miterere ya muntu, abananiwe ubunyangamugayo, bakunda ko basangira umubabaro n’ikimwaro n’abandi ndetse n’iyo babona utarafatanyije nabo mu bibi bakoze baba bumva waba umwe muri bo, bikarushaho kubanezeza cyane iyo nawe wakoze icyaha nk’icyabo.
Abahakana, bakanapfobye Jenoside ntibakwiye ijambo. Abakora Jenoside, bayikora, banateganya n’uko bazayipfobya, bakanayihakana, niyo mpamvu abategetsi bayishoyemo umubare munini w’abayikora ku buryo hari n’abibwiraga ko kubera ko ikozwe n’abantu benshi amategeko atabakurikirana.
Ubu amategeko arabakurikiranye aho bari hose. Hari abakiruka mu mashyamba, basaziyemo, hari abafunze basaziye muri Gereza, hari n’abari mu mahanga, basaziyeyo, ariko icyaha bakoze cyo ntigisaza, bashaje nabi kubera ko ibiganza byabo birimo amaraso.
Bari kure y’imiryango bakomokamo, ababyaye ntibashobora kurera abana babo, abatarashyingiwe ntibazamenya icyanga cy’ubukwe n’ubuzima, ntibabona icyerekezo cy’ubuzima. Iminsi yabo ihora yijimye kubera ubuhemu bumunga umutima wabo, kwicuza bitagira igaruriro, ipfunwe no kwiyanga, kwifuza urupfu ntibarubone. Imitima yabo yabaye akahebwe, ubuzima bwabo burangwa no gutekereza nabi bakarota nabi.
Abashakira ineza u Rwanda, ntibakwiye gutwaza aba barukarabankaba umutwaro w’icyaha bakoreye u Rwanda, ubwo bicaga inzirakarengane z’Abatutsi. Abakunzi b’u Rwanda ntibakwiye kuyobywa n’abayobye ngo na bo bayobe ahari urumuri, rwacanywe n’ubuyobozi bwiza bwunga. Ntibakwiye gutekereza nabi ngo barote nabi, mu gihe hari isoko iva ku buyobozi buzira amacakubiri n’ingengabitekerezo ya Jenoside, ntibakwiye kuba ba bangamwabo, Igihugu kigabura amahoro n’umutuzo gisendereye amahirwe.
Abato batari gito b’u Rwanda, ntibazahumwe n’igihu kibazitira kureba imbere, ngo basaye mu macakubiri n’ingengabitekerezo ya Jenoside. Nibiyambure abashaka kubagira abafatanyacyaha, babatoza guhakana no gupfobya Jenoside yakorewe Abatutsi mu 1994, ngo bazaryozwe ibingana n’ibyo abakoze jenoside, babazwa n’itegeko.
Ni bime amatwi, ababyeyi gito bababibamo ivangura iryari ryo ryose. Nibitandukanye n’abimitse inabi yo guhemukira u Rwanda. Ni biremere u Rwanda bazabamo, banezerewe, badashyamirana, basabana, bagabirana mu bufatanye. Niko kuba umuntu. Ineza niganze.
Byagenda gute kugira ngo umuntu agire umuryango ushoboye?
Kugira umuryango bikomoka ku gushinga urugo. Gushinga urugo rero ni urugendo umugabo n’umugore batangirana, batabona neza aho bagana ariko muri urwo rugendo bakiyemeza gusangira byose: bahura n’ibyiza, bagasangira ubudacuranwa, bahura n’ibibi bagahozanya, bagafashanya bagakomeza urugendo.
Umuryango ushoboye ni urimo isangira buzima risesuye ry’umugabo n’umugore mu mibereho yabo, mu bikorwa mu bitekerezo, mu bibazo n’ibisubizo byabo. Aha nibutse ko umuryango utagizwe n’umugabo n’umugore gusa n’ubwo aribo shingiro ry’umuryango.
Kubera impamvu zitandukanye, mu muryango twibona muri ibi bice birindwi by’ingenzi birimo umuryango w’umugabo n’umugore bakibana (jeune couple), umuryango w’umugabo n’umugore n’abana, Umuryango w’umugabo n’umugore babuze urubyaro, Umuryango w’umubyeyi urera abana wenyine (uwabyariye iwabo ku mugabo umwe cyangwa batandukanye...), Umuryango w’imfumbyi zirera, Umuryango w’umupfakazi (incike cyangwa afite abana) n’Umuryango w’ababyeyi batakibana (Divorcés).
Iterambere mu muryango
Ni ibikorwa bya muntu bigamije kumufasha kubaho neza uyu munsi ndetse n’ejo hazaza he n’ah’abe.
Ibyo bikorwa bihera mu bitekerezo, bigashakirwa ubushobozi ubundi bigashyirwa mu bikorwa. Inyungu ishobora kugaragara vuba cyangwa itinze ariko biba bitanga icyizere cyo kubaho neza muri ubu buzima. Urugero, Iyo ababyeyi bumvikanye bakajyana umwana mu ishuri, icyo ni igikorwa cy’iterambere rirambye.
Iyo abagize Umuryango bumvikanye bagashyira hamwe bakagura ikibanza, nyuma y’igihe runaka bakacyubaka, gitangira kwinjiza ubushobozi bushya mu muryango, hagamijwe kuzamura imibereho y’abagize umuryango ku buryo bwizewe.
Umuryango ushoboye ni uwuhe?
Aha umuntu yakwibaza ati "Umuryango ushoboye ni uwuhe? Ushoboye mu biki?"
Umuhanzi Niyo Bosco yigeze niwe waririmbye ati “Ufite amahoro waba ukungahaye” kandi ibi nibyo rwose.
Umuryango ushoboye ni ufite amahoro, ni ufite urukundo, ni uwateguwe neza kuva mu ntangiriro. Abanyarwanda nibo bagira ati “Akaburiye mu isiza ntikabonekera mu isakara."
Umuryango ushoboye ni uyobowe neza bityo abawugize bakagira ubwisanzure bwo gutanga umusanzu ukwiye kandi uri mu cyerecyezo rusange cy’urugo rwabo. Niyo mpamvu ku bwanjye umuryango ushoboye atari ufite za Miliyoni kuri konti gusa!
Si ufite amashuri menshi gusa. Kuko ubutunzi atari bwo gusa butuma abagize umuryango babaho banezerewe. Ijambo ry’Imana riragira riti: “Igaburo ry’imboga z’imbwija ririmo urukundo, riruta iry’ikimasa riherekejwe n’urwango” (reba Imigani 15, 16-17). Uduke turasangirwa.
Gusa ariko na none umuryango ushoboye ntusigara mu iterambere rirambye kuko ahari ubwumvikane n’urukundo ibindi biraharanirwa, bigashakwa kandi bikagerwaho.
Abashakanye bagomba guharanira gukora cyane kugira ngo babeho babesheho n’ababo. Nibyo rwose, nk’uko bizwi, duhamagarirwa gukora neza kandi cyane kugira ngo tuzasige Isi ari nziza kurusha uko twayisanze.
Ibiranga Umuryango ufite iterambere rirambye
Umuryango ufite iterambere rirambye ugaragazwa n’ibintu bikurikira: Nta nzara (Nta mirire mibi, nta ndwara...), nta makimbirane, nta bwikubire ku mitungo, uhari ucungwa neza. Imishinga rusange yo guteza umuryango imbere yumvikanwaho kandi igashyirwa mu bikorwa.
Abana barazigamirwa (Bubaka ejo heza habo n’abana babo). Abana bariga kandi heza bitewe n’ubushobozi. Abagize umuryango bose bagira ubwishingizi bw’ubuzima, basengera hamwe mu bwisanzure n’ubwubahane igihe badahuje imyemerere.
Ijambo ry’Imana riragira riti “Hahirwa abashakanye bakunda Imana kandi nabo bakundana." Abagize umuryango birinda kwishora mu bidafite akamaro, ntibabyara abo badashoboye kurera.
Kugira ngo umuntu agire Umuryango ushoboye, agomba kuwutegura kare kandi agaharanira kubigeraho, aka wa mugani ugira uti “Uzi icyo ashaka, ntafata icyo abonye ahubwo aragiharanira”.
Burya ubushobozi burubakwa. Niba umusingi urugo rwubakiyeho udakomeye nta cyizere ko ibihe by’imihengeri bizasiga rugihagaze. Ikindi gituma umuryango utera imbere ni ukugira umuco mwiza wo gusigasira ibyiza bagezeho. no guhanga udushya twubaka mu nguni zose z’ubuzima mu muryango.
Umuryango ushoboye ni uwubakiye ku Mana no kugushaka kwayo. Ijambo ry’Imana riragira riti “Erega buriya niba Uhoraho atari we wubatse inzu, ba nyir’inzu baba bagokera ubusa. Niba Uhoraho atari we urinze umugi, abanyezamu bawo baba bagokera ubusa” (reba Zab 127, 1).
Umuryango ushoboye kandi utekanye ni ryo shema ryacu. Ni wo musingi shingiro uzatugeza ku iterambere rirambye.
Gusubika CHOGM si igihombo ku Rwanda!
Ijoro ry’uwa Gatanu ushize, nta kabuza ko hari benshi ryasize batagohetse batekereza ku gihombo basigiwe n’imyiteguro bakoze bategereje inama ihuza abakuru b’ibihugu na za Guverinoma bo muri Commonwealth, yari iteganyijwe kubera mu Rwanda muri Kamena uyu mwaka.
Isubikwa ry’iyi nama ku nshuro ya kabiri, ryaje ari inkuru itanyura amatwi ya benshi dore ko nk’abashoramari, yari amahirwe akomeye yo kongera kubyutsa umutwe nyuma y’umwaka urenga ubucuruzi bwabo buguye hasi kubera ingaruka z’icyorezo cya COVID-19. No ku batari abashoramari kandi, byari amahirwe akomeye kuko burya iyo mugenzi wawe yariye, iyo yungutse mu buryo bumwe cyangwa ubundi nawe uba wungutse.
Hari abo nabonye bishimira ko iyo nama itakibaye, kandi ugasanga harimo n’Abanyarwanda, ariko abo nabo nta kibazo, ba bangamwabo bahozeho kandi bazahoraho! Hari abandi nakwita ko batekereza hafi, bishimiye ko inama isubitswe kuko ngo ingamba zari zarafashwe zo kwirinda icyorezo no gusigasira umutekano ngo iyo nama ibe mu mutuzo, ngo zababangamiye! Abo nabo bahozeho, wenda ntibarabona aho umutekano wabuze uko biba bimeze cyangwa se barabyirengiza.
Igishimishije ni uko mu itangazo risubika iyo nama, hagaragajwe impamvu kandi yumvikana, ko inama isubitswe kubera icyorezo cya COVID-19 gikomeje gukaza umurego. Ukurikije aho imyiteguro yari igeze, birumvikana ko ku mpande zombi, haba u Rwanda n’Ubunyamabanga bwa Commonwealth, byagoranye gufata icyemezo nk’icyo cyo gusubika inama ibura ukwezi kumwe ngo ibe, nyuma y’iminsi batangaza ko nta gisibya izaba.
Perezida Paul Kagame yabigarutseho mu itangazo ryasohowe na Commonwealth , ati “Umwanzuro wo gusubika iyi nama ku nshuro ya kabiri ntabwo wafashwe mu buryo bworoshye. Ubuzima n’imibereho myiza y’abaturage ba Commonwealth ni ingenzi muri ibi bihe bikomeye. Duhaye ikaze umuryango mugari wa Commonwealth i Kigali mu gihe nyacyo.”
CHOGM ntiyahagaritswe, yarasubitswe igihe icyorezo kizacogorera izaba kandi izabera i Kigali. Ariko icyo si cyo kibazo, ahubwo ikibazo ni abatumva neza impamvu yo gusubikwa kwayo n’inyungu u Rwanda rubifitemo kurusha igihombo.
Hirya no hino ku Isi hari kuvugwa ubwoko bushya bwa COVID-19 kandi bwandura vuba kurusha ubusanzwe ku buryo n’ibihugu byitwa ko byishoboye, ibyinshi byatangiye kudagadwa ko nta gikozwe bishobora kwisanga mu nkundura mbi y’icyorezo nk’iyabayeho mu gihembwe cya mbere n’icya kabiri cy’umwaka ushize.
Ubwoko bushya bwa COVID-19 buhangayikishije Isi cyane, ni ubwagaragaye mu Bwongereza (buzwi nka B.1.1.7), ubwagaragaye muri Afurika y’Epfo (B.1.351) n’uburi guca ibintu mu Buhinde (B.1.617.2).
Ibi bihugu byose uko ari bitatu, ni abanyamuryango ba Commonwealth, bivuze ko hari abashyitsi runaka batari bake bagombaga kubiturukamo bitabiriye inama mu Rwanda. Kugeza ubu uretse ubwoko bwo muri Afurika y’Epfo n’ubwo mu Bwongereza bwabonetse mu Rwanda muri Werurwe, nta bundi burahaboneka.
Bumaze kuhaboneka, Minisiteri y’Ubuzima yahumurije Abanyarwanda ko ababonetseho ubwoko bushya batahuriwe ku Kibuga cy’Indege bagahita bashyirwa ahantu hihariye, bivuze ko nta byago byo kubukwirakwiza mu baturage byari bihari. Ni nako byagenze kuko iyo buza gukwirakwira, twari kuba tuvuga inkuru itandukanye n’iyi uyu munsi!
Nubwo kwipimisha COVID-19 byari kuba ingenzi cyane ku bazitabira inama ya CHOGM, ntabwo ubwabyo ari urukingo rw’uko nta wakwinjiza bumwe muri ubwo bwoko bushya bwa COVID-19 mu gihugu, kuko kugeza n’ubu hari abashobora kwandura ntibagaragaze ibimenyetso ariko bakanduza. Ikindi ni uko umuntu ashobora no kuyandura ari mu ndege yaraye yipimishije. Ikindi kandi, si ibihugu byose bifite ubushobozi bwo kubona ubwo bwoko bwose bushya bwa COVID-19.
Ngaho mwibaze hagize umwe, babiri, batatu cyangwe benshi binjirana iyo virusi yandura mu buryo bwihuse, ikagera mu Rwanda mu gihugu gituwe n’abasaga miliyoni 12, kikaba mu bya mbere bifite ubucucike bukabije ku Isi?
Ibikomere bya Guma mu rugo yamaze hafi amezi abiri umwaka ushize, biracyari bibisi mu buzima n’imitima by’abanyarwanda benshi, ese ni nde wakwifuza ko ubuzima bwongera gufungwa kuriya, tukongera gufungirwa mu nzu ntawe utarabuka, ntawe usura mugenzi we, ntawe ukora ubukwe kubera gusa kurangamira amadolari y’abanyamahanga azakomeza gukenerwa na nyuma y’icyorezo?
N’ibihugu byishoboye birabogoza. Nk’u Buhinde bwa gatatu mu bukungu ku Isi, kuri iki Cyumweru bwatangaje ko abantu ibihumbi 400 (Akarere kose ko mu Rwanda) banduye Covid-19, mu gihe abandi bagera ku bihumbi bine (Akagari ko mu Rwanda) bapfuye mu masaha 24 gusa. Ikirenzeho, ni uko ubushakashatsi butaragaragaza neza ubushobozi bw’inkingo zimaze gukorwa mu guhangana n’ubu bwoko bushya bw’icyorezo. Gusa n’iyo bwaboneka, ntacyo byafasha cyane ku Rwanda rumaze gukingira ibihumbi 300 muri miliyoni 12. Urukingo rwa mbere ni ukwirinda.
Niba u Buhinde bwananiwe kugenzura icyorezo n’ubushobozi bufite, u Bwongereza bukaba bwahangayitse buri mu bihugu byihagazeho, byagenda bite mu gihe ubwoko bushya nk’ubwo bwandura ku kigero cyo hejuru, bwaba bugeze mu gihugu nk’u Rwanda? Igisubizo cyonyine gishoboka ni Guma mu rugo. Bibayeho ko mu Rwanda handura abantu ibihumbi 400 ku munsi, bivuze ko mu kwezi kumwe igihugu cyose cyaba cyanduye Covid-19.
Amavuriro yose yafunga imiryango mu kuvura izindi ndwara akita gusa ku barwayi ba Covid-19, abakozi bita ku barwayi baba ingume abapfa bakiyongera, imiti n’ibikoresho byo kwa muganga byabura, ubucuruzi bwahagarara, ubuzima bwaba bubi kurusha Guma mu rugo twabonye ubushize, ya madolari yo muri CHOGM ntacyo yaba akitumariye.
Aho kwirukira amafaranga n’inyungu z’ubukungu cyangwa ibindi mu nama nka CHOGM izitabirwa n’abarenga ibihumbi umunani ukirengagiza ubuzima, bwa miliyoni 12 (ubwo ntidushyizemo ibyago ku bakwitabira inama n’isura y’igihugu), ubuyobozi bwafashe icyemezo cyiza cyo kuyisubika kuko umugani w’Umuvugizi wa Polisi y’u Rwanda CP John Bosco Kabera “Iminsi mikuru na Noheli bizahoraho”, nakongeraho nti “Inama zizahoraho” ariko twe tubaho rimwe, iyo upfuye cyangwa umugaye biba birangiye.
Icyo kwishimira ni uko ibikorwa remezo byubatswe mu kwitegura CHOGM ntaho byagiye, imihanda yubatswe Abanyarwanda bazakomeza kuyikoresha mu nyungu zabo, hoteli zubatswe zizakomeza gukoreshwa, amatungo tworoye n’imyaka twahinze twanabigurisha ahandi, igihombo si cyinshi nk’inyungu iyo amahitamo ari ‘urupfu cyangwa ubuzima’.
Byaba byiza kurindira icyorezo kikagenza make inama ikazaba mu mutuzo aho gushyuhaguzwa bikarangira duhiye. Erega n’abo banyamahanga nta bwisanzure bagira mu gihe baza bazi ko hanze icyorezo kimeze nabi. Niba yaje afite gahunda yo gusura ingagi mu Birunga ntiyaba akigiyeyo, niba yari gutembera agahaha imyenda y’ibitenge mu isoko rya Kimironko cyangwa imineke ntabyo yakora. Niba yashoboraga gutega umumotari cyangwa Taxi Voiture mu mujyi, ntabyo yaba agikoze.
Umunyarwanda yaciye umugani ngo ‘wirukira byinshi ukabura na duke wari ufite’ nyamara ‘buhoro buhoro ari rwo rugendo’.
Dobbs na Wrong, intumwa z’abashaka kugena ahazaza h’u Rwanda zifashishije The Washington Post.
Hari igihe cyageze umuntu agatekereza ko abagize Umuryango Mpuzamahanga bose bumva kimwe ibyabaye mu Rwanda mu 1994 ndetse bafite ubushake n’umuhate wo kwemera uruhare rwabo muri Jenoside yakorewe Abatutsi.
Byagaragaye mu mbwirwaruhame Perezida Bill Clinton yavuze tariki 25 Werurwe 1998 ubwo yasuraga u Rwanda. Mu mbwirwaruhame ye, yavuze ko kwemera uruhare no kurwanya ihakana rya Jenoside bigiye kujya muri politiki mpuzamahanga ya Leta Zunze Ubumwe za Amerika, natwe kandi ni uko twatekerezaga.
Nyuma yo gusoma inyandiko ya Michael Dobbs agira ati “He’s been hailed as Rwanda’s hero. But is he really his country’s villain?” (Yakunze gufatwa nk’intwari y’u Rwanda, ariko se ahubwo siwe mugome w’igihugu cye?) inyandiko ishimagiza igitabo cya Michela Wrong “Do not Disturb’, bigaragara ko icyita rusange ari kimwe mu buryo Guverinoma y’u Bwongereza n’iya Leta Zunze Ubumwe za Amerika zifatamo Jenoside yakorewe Abatutsi ndetse uburyo itangazamakuru ryabo rishimagiza icyo gitabo ni bumwe, ni ubwo guhakana Jenoside yakorewe Abatutsi.
Dobbs mu nyandiko ye, nta banga bigaragara ko hari impamvu za politiki zimuri inyuma mu guhindura amateka nyayo y’u Rwanda.
Mu gushaka guhindura amateka y’u Rwanda, Dobbs arivugira ati “Ubashije kugena ahahise, ni na we ugena ahazaza kandi ubashije kugena uyu munsi, ni nawe uba ugena ahahise”.
Nta gushidikanya Dobbs yahishuye intego yo guhakana Jenoside bikorwa n’izi Guverinoma n’ibinyamakuru byabo, bagamije ‘kugena ahazaza h’u Rwanda’. Ibi bashaka kubigeraho bahindura amateka Abanyarwanda banyuzemo. Babona ko amateka y’Abanyarwanda ari ikibazo gikomeye ku mugambi wabo wo guhindura ubutegetsi, ibintu bakomeje kugerageza kenshi bitwikiriye umutaka wa demokarasi n’uburenganzira bwa muntu.
Mu bigaragara, Dobbs na Wrong bizeye ubufasha bwuzuye bwa Guverinoma zabo mu mugambi bamaze igihe bamamaza.
Gusa umuntu yakwibaza ngo, uzabasha ute kugenzura uko wishakiye abantu bafite amateka yubakiye ku buhamya bw’abarokotse, imyanzuro y’inkiko, ubushakashatsi bw’abahanga aho kuba ku bushake na politiki bya Kagame nkuko Dobbs na Wrong babyibwira?
Mu myaka 23 ishize, ubwo ibimenyetso by’amahano y’ibyari bimaze kuba mu maso y’Umuryango w’Abibumbye byari bikiri byose, na Perezida w’igihugu gikomeye nka Leta Zunze Ubumwe za Amerika ntiyatinyutse guhakana ko habaye Jenoside nkuko Dobbs na Wrong babitinyuka uyu munsi. Bibwira ahari ko abantu bibagiwe.
Icyo gihe Bill Clinton yagize ati “Ni iby’ingenzi ko isi imenya ko ubu bwicanyi butaje kubw’impanuka….ni ibintu byaturutse kuri politiki yari igamije kurimbura imbaga”.
Icyo gihe Amerika yakoresheje ijwi ryayo rikomeye mu kwamagana umugambi w’abari barateguye Jenoside bashakaga guhunga uruhare rwabo bahakana amahano bakoze, bavuga ko Jenoside yatewe n’umujinya w’Abahutu watewe no kubura Perezida bakundaga, kandi ko ngo Guverinoma yakoze Jenoside nta bubasha yari ifite bwo kubihagarika.
Icyo gihe Clinton yagize ati “Ubugizi bwa nabi bwarateguwe, ibinyamakuru byuzuzwa urwango, Abatutsi bagirwa ibitambo by’ibibazo u Rwanda rwari rufite, babima uburenganzira bwo kubaho… Urutonde rw’abagombaga kwicwa, izina ku rindi byari byarateguwe mbere”.
Ntaho Clinton yigeze avuga ko guhanurwa kw’indege ariyo nyirabayazana wo kurimbura Abatutsi.
Nyamara uyu munsi, ibinyamakuru bikomeye muri Amerika no mu Bwongereza biri guha rugari Dobbs na Wrong ngo bamamaze ubwiregure bw’abajenosideri ari nako biha gusobanura Jenoside yakorewe Abatutsi uko itari.
Wrong arihandagaza akavuga ko Abahutu bari bafite ubwoba bw’umutekano wabo, ngo ko aribyo byatumye abatutsi basaga miliyoni bicwa, abagore, abana. Ati “Niba gahunda yari nutica nawe uricwa, ni ikintu twese twakumva”.
Mu gukora ibi, ibimenyetso n’ubushakashatsi by’abahanga birirengagizwa muri izi nyandiko kugira ngo bihe imbaraga guhakana kwa Wrong. Hirengagizwa kandi ubushakashatsi bushingiye ku bimenyetso n’imyanzuro y’inkiko ku ihanurwa ry’indege.
Niba rero uyu atari umugambi wihishe unyuzwa mu itangazamakuru mu kumvikanisha uruhande rw’ibi bihugu bibiri bikomeye, ubwo sinzi ukundi twabyita. Bagamije gukwirakwiza andi mateka y’u Rwanda, aho ba bantu batereranye Abanyarwanda mu myaka 27 ishize aribo bagaruka bagahakana ishingiro ry’intwari zatabaye u Rwanda zikarubuza kuzimira. Ni nko kuvuga bati “Niba atari twe ntwari, tuzahimba andi mateka yacu twifashishe itangazamakuru ryacu mu kuyamenyekanisha.”
Igitabo cya Wrong kigaragazwa nk’igishingiye ku iperereza ku iyicwa rya Karegeya, umugabo avuga ko yari afite uruhu “runyerera nk’ubuki’, nyamara urebye neza intego y’icyo gitabo irenze kure ibyo. Arihandagaza agasaba ko u Rwanda ruhabwa akato mu mahanga ariko nta shingiro bifite. U Rwanda ntabwo ari u Rwanda kuko Abanyaburayi baruhanze. Nta n’ubwo ruzarekera aho kubaho kuko abaterankunga basomye igitabo cya Wrong.
Kwikeka amababa kwa Wrong
Mu iyigantekerezo (psychology), kwikeka amababa bisobanurwa nko “gufata ibyiyumviro udashaka cyangwa se imyitwarire utishimiye, ukabitwerera undi muntu”.
Nibyo Wrong akora.Urugero ashimangira uburyo ubwicanyi bwasembuwe n’iyicwa rya Perezida w’Umuhutu. Mbere na mbere, kubigenza gutya bimufasha kwandagaza abo ashaka guhuza n’ubwo bwicanyi.
Icya kabiri, bimufasha kwinjira mu ngengabitekerezo y’abahezanguni b’Abahutu, biyamuruyeho uruhare rwo gutegura no gushyira mu bikorwa Jenoside. Icya gatatu ari nacyo cy’ingenzi, yabyifashishije mu gushyashyariza ko ngo u Rwanda “ari nk’ikirunga cyubakiye ku moko gitegereje guturika” nkuko na Dobbs abivuga mu nkuru ye ishimagiza igitabo cya Wrong, nta sesengura na mba bashingiyeho.
Usibye muri Leta yari yaramunzwe n’urwango rwibasiye Abatutsi, ivangura no kubatesha agaciro, nta handi Wrong yabeshyeshya ubuhanuzi bwe ko hari ikirunga kigiye guturika.
Muri Leta idashingira ku moko, aho Guverinoma irajwe ishinga no kubaka igihugu gishingiye ku bumwe, aho Abanyarwanda basanzwe bemeza ko Guverinoma yabo ishishikajwe n’imibereho myiza n’iterambere nta vangura iryo ari ryo ryose nk’ibyaranze Leta zayibanjirije, aho kandi ibitero by’imitwe yitwaje intwaro bidakurikirwa no kwibasira igice kimwe cy’abaturage, nta shingiro na mba Wrong afite mu kuvuga gutyo.
Mu gihe urubyiruko rw’u Rwanda rurimo abarokotse bari abana mu 1994, abana b’abarokotse ndetse n’abana b’abagize uruhare muri Jenoside batahiriza umugozi umwe mu kwibuka biyemeza gushimangira ubumwe bwabo, abanyamakuru b’abanyaburayi bo barajwe ishinga no guhanurira u Rwanda ibibi, birengagiza ahubwo ibibi byugarijwe sosiyete bo ubwabo baturukamo.
Ukwivana mu muryango w’Ubumwe bw’Uburayi k’u Bwongereza (Brexit), imyigaragambyo y’abahezanguni, imvururu ku Nteko Ishinga Amategeko ya Amerika, ni bimwe mu bikorwa bigaragaraza ko ahubwo aribo bari mu bibazo bishingiye ku moko (ukwishyira hejuru kw’abazungu) bishobora guturika isaha n’isaha.
Niba ubuhanuzi bwa Dobby na Wrong atari ukwikeka amababa, wavuga ko ari iki kindi? Birushaho kuba agahomamunwa noneho aho abo banyamakuru b’Abanyamerika n’Abongereza, bashinja u Rwanda kwiba ibindi bihugu. Ni ibintu bakora bagamije gutesha agaciro impamvu nyayo yatumye ingabo z’u Rwanda zijya muri Repubulika Iharanira Demokarasi ya Congo. Kuri iki kibazo, Bill Clinton hari ikintu gikomeye yabwiye Abanyarwanda mu mbwirwaruhame ye yo mu 1998.
Yagize ati “Ntabwo twakabaye twaremeye ko inkambi z’impunzi ziba ubwihisho bw’abicanyi […] Mu majyaruguru ashyira Uburengerazuba bw’Igihugu cyanyu, ibitero by’abagize uruhare mu bwicanyi mu 1994 biracyakomeje kugeza n’uyu munsi.”
Niba u Bwongereza, Guverinoma za Amerika n’ibinyamakuru byabo badafite ikibazo cyo kwibagirwa, bakabaye bongera gusoma imbwirwaruhame ya Clinton wenda byabafasha. Nibwo bafata igitabo cya Wrong uko kiri , bakabona ko Wrong ari indyarya y’umubeshyi, umuhakanyi wa Jenoside utakabaye ahabwa urubuga mu binyamakuru byo mu bihugu byateye imbere.
Ibihugu byateye imbere ntabwo byakabaye bikomeza gutesha umutwe abaturage barajwe ishinga no gukoresha uburenganzira bwabo ngo babeho ubuzima bubabereye. Niba hari ukeneye gutabarwa, ntabwo ari Abanyarwanda. Ibintu byo kwikeka amababa ukayatwerera abandi bikwiriye guhagarara.
Ivumburamatsiko ku mibereho y’Igisiga cyitwa Samusure
U Rwanda uwavuga ko ari igihugu cyatatswe ibyiza na Rurema ntabwo yaba akabije. Nawe se reba imisozi myiza, imirambi, ibirunga, ibiyaga, inzuzi n’imigezi, ibibaya n’amashyamba kimeza ahantu hose n’ibindi byiza nyaburanga bitandukanye.
Ntabwo ari ibyo gusa ahubwo iki gihugu gifite amoko menshi atandukanye y’ibiguruka harimo ibisiga, inyoni, ibinyugunyugu, amavubi, inzuki n’ibindi.
Buriya inyoni n’ibisiga tubona mu kirere biguruka n’ibyo tutabasha kubona kuko tudakunze gusura aho byibera kuko hari ibiba mu mashyamba kimeza, ibiba mu bishanga n’ahandi, ariko burya buri bwoko buba bufite umwihariko mu miterere n’imibereho yabwo ya buri munsi.
Uwavuga igisiga cyitwa Samusure nubwo waba utakiziho byinshi ariko hari amakuru yacyo azwi. Abana bato bakunda kukibaza niba bazapfa cyangwa bazarama. Iyo kirebye hejuru abana barishima bavuga ko bazarama ariko iyo kirebye hasi barababara ngo bazapfa.
Iki gisiga gifite amababa hafi ya yose ajya gusa n’umukara uretse ko agira uturongo tw’umweru ku mirizo. Amaguru ya Samusure ni umweru kandi iyo iguruka ubona utubara tw’umweru mu mababa.
Samusure y’ingore rimwe na rimwe ishobobora kugira amaguru ahinduka ikigina bigaterwa n’imyaka iba igezemo. Ubusanzwe Samusure bayita Samusure wa Rusunzu bitewe n’isunzu riri ku mutwe wayo.
Ingabo n’ingore zose zigira isunzu uretse ko iry’ingore riba ari rito. Amaso ya Samusure aba ari umuhondo wa zahabu. Iyo Samusure ikiri nto iba ijya gusa n’igisiga gikuze ariko amababa y’intoya aba atijimye cyane kandi n’isunzu riba ari rigufi.
Igisiga cya Samusure gishobora kugira uburebure buri hagati ya santimetero 53-58. Ingabo ishobora gupima uburemere buri hagati ya garama 912 na kilogarama 1.3, naho ingore igapima kilogarama ziri hagati ya 1.3 na 1.5.
Ubusanzwe igisiga cya Samusure ntigikunda kugenda kiguruka mu gihe kirimo guhiga, ahubwo kijya ahantu hamwe kigatuza ubundi cyabona umuhigo kikamanuka kikawucakira.
Samusure ikunda kurya imbeba, utunyoni duto, imiserebanya, ibiburangoro n’amafi, uretse ko kandi ishobora no kurya inkeri n’imizabibu byo ku gasozi.
Imyororokere ya Samusure
Samusure y’ingabo n’iy’ingore zikora umuryango urangwa no kudacana inyuma kandi igihe icyo ari cyo cyose mu mwaka iyo zibishatse zitera amagi. Iyo zishatse gutera amagi zubaka icyari hejuru mu giti hagati ya metero 7-45 uvuye ku butaka. Iyo ingore imaze kubangurirwa itera amagi nibura abiri cyangwa igi rimwe.
Ingore yonyine ni yo igira uruhare mu kurarira ariko muri icyo gihe ingabo ni yo ifata inshingano zo kuyigaburira. Gusa rimwe na rimwe ingore ishobora kujya gushaka ibyo kurya. Igihe cyo kurarira ni iminsi 42. Igitangaje ni uko iyo yateye amagi abiri igihe cyo guturaga igi rimwe n’irindi kiba kirimo ikinyuranyo cy’iminsi 15. Umushwi cyangwa imishwi iba imaze gukura mu minsi 53 ariko ikagumana n’ababyeyi bayo hagati y’amezi abiri cyangwa atatu kugira ngo ibone kwigenga.
Ibisiga bya Samusure bikuze nubwo bidafite ibindi bikunda kubirya ariko imishwi yazo iyo ikiri mu cyari inkende zirayirya. Ntabwo ari ibyo gusa kuko n’amagi ya Samusure hari ubwoko bw’injangwe zo ku gasozi zikunda kuyarya.
Ab’ubukwe n’imodoka nituve mu mikino byarahindutse - erega isuku igira isoko
Mu nama ya Komite Nyobozi yaguye y’Umuryango FPR-Inkotanyi yabereye ku cyicaro cyawo i Rusororo mu Intare Arena, Chairman w’Umuryango akaba n’Umukuru w’Igihugu Paul Kagame yahavugiye byinshi byiza, harimo n’ibikomeye. Nifuje ko tugaruka ku ngingo y’imyitwarire yacu nk’Abanyarwanda muri rusange, ariko duhereye ku byo yavuze ku bageni bajyanywe muri stade.
Nyuma yo kwisegura ku baba barabangamiwe, ndetse n’aba bakibangamiwe n’ishyirwa mu bikorwa ry’ingamba zo kurwanya COVID-19, yagize ati ubonye ngo batubaze ukuntu dutinyuka gufata abageni, aho kwibaza ukuntu abageni batinyutse kwica amategeko! Ngaho rero mwe mwese abibwiraga maye ko n’Umukuru w’Igihugu atashyigikira ifatwa ry’abageni ubwo mwariyumviye.
Maze kubyumva nibajije ukuntu Umuvugizi wa Polisi CP Kabera John Bosco na bagenzi be bishimiye ririya jambo. Kuko bari barikeneye pe! Dukurikije ukuntu byavuzwe hanze aha batukwa na benshi, bazira ko ngo biriya byari agahomamunwa ku buryo buteje igihugu isoni, Polisi yari ikeneye ubuvugizi bukomeye buyirengera ku mugaragaro. Ni uko rero ubuvugizi mwarabubonye buhamye Polisi mwe, kandi twizere ko iryo joro mwiguriye kamwe. Maze byari binakwiye rwose.
Perezida Kagame ntari ku ruhande rw’abatubahiriza amategeko
Ahubwo nyuma ya ririya jambo sindumva imvugo nshya yakurikiyeho mu bibwiraga ko Umukuru w’Igihugu ari ku ruhande rwabo. Uruhande rwo gushyira mu bikorwa itegeko hakurikijwe imyambaririre, imyanya, imyato, n’ibindi nk’ibyo. Ntabwo muri kumwe, mwihangane. Erega igikuba cyari cyacitse! Ngo yewe abageni barajwe muri stade bavutswa umunezero wuzuye n’uburenganzira bagahawe n’umunsi umwe w’amateka mu buzima bwabo. Bati rwose buriya amafoto nk’ariya y’agatimba ko mu byicaro by’abafana ba ruhago bazajya bayasobanura bate, abandi ngo bazabwira iki abana babo? Ngo aho kuba bagiye mu ijoro rya buki, ahubwo barajwe rwantambi. Ngo twari tuzi ko abageni ari abadahangarwa. Ayinya!
N’uko abandi ndetse bakanavuga ko ngo Polisi yagiye cyera kubusa ariko noneho akayo gashobotse. Ngo rwose ntabwo biri bubahire. Abamaganaga igikorwa nubwo bataburagamo nk’umwe ubibutsa ko amategeko atarobanura, bene uwo baramubwiraga ngo rahira ko noneho ibukuru batari bubahitane babaziza ‘kuba ba ruharwa’.
Sinzi ngo iyo Polisi y’Igihugu iza kuba igira impuhwe n’umutima wa kimuntu ntiyagafashe abageni ngo ibaraze hanze mu mbeho ya stade bahanye intera, kandi ngo iryo joro ryakabaye iryabo rya mbere ryo kuryamana begeranye. Polisi yo si uko yabibonaga, muyibabarire. Covid-19 ntabwo irobanura ku butoni. Yo iraguterura ikakwesa, uwo waba uriwe wese. Ese ni kuki ibyo Abapolisi babizi kuturusha?
Ibyo bibazo bishingiye ku marangamutima byose Perezida Kagame yabisubirije hamwe ashyigikira Polisi y’Igihugu. Ati nimucishe make duhere aho twagahereye: ati mbere na mbere twibaze, ni iki cyatumye abageni batinyuka kwica amategeko? Ese ababatinyuye kuyarengaho, ubwo si bo ba mbere bagakozwe n’isoni? Harya ubu koko abantu tuzajya turenga ku mategeko n’amabwiriza nkana, hanyuma nidufatwa bidutangaze? Nyoni nyinshi we!
Gukosa kenshi tudahanwa bimaze kuturemaza!
Ngaho nimureke twibukiranye, ubwo wenda bishoboka ko kwibagirwa bibaho. Ariya mabwiza hari uyobewe ko ashyirwaho n’Inama y’Abaminisitiri, kandi akenshi iba iyobowe n’Umukuru w’Igihugu? Ese ubwo aberuraga bakavuga ko Perezida Kagame na we yaba ari mu bababajwe n’abageni bakosowe, aho ubwo koko ntibabaga biyibagije ko muri kamere ye hatabamo gufata imyanzuro itazashyirwa mu bikorwa? Abarokole bagira indirimbo igira iti: “Imvugo y’iwe n’ihame, tegereza umunsi n’isaha, ubwo ari Yesu wabivuze bizoshika.” Umuryango FPR-Inkotanyi na wo ugira iyawo mvugo. Igira iti: “Imvugo ni yo ngiro”.
Ubwo se koko harya tugiye kuzajya turenga ku mabwiriza (yashyiriweho gufasha twebwe ubwacu mbere na mbere) kenshi tudafatwa, maze rimwe nidufatwa twisararange twibaza impamvu n’iryo rimwe dufashwe? Cyera mu mategeko y’umuhanda habagamo guhanirwa icyaha cy’agasuzuguro. Ibi ndumva na byo byenda gusa n’ibyo, ku buryo uwaduhanira agasuzuguro yaba ataturenganyije. Ni gute twumva ko ubuyobozi bw’igihugu bwashyizeho amategeko cyangwa amabwiriza, yubahirizwa n’ubishatse gusa, ariko utabishatse ntayubahirize. Nkaho ari ntacyabaye ra?
Ese na we hari ukumenyera gukosa tudafatwa ngo duhanwe, tukanibagirwa ko iminsi 40 ibaho? Ubu imyumvire y’Abanyarwanda bamwe ni aho imaze kugera hababaje mbese? Aho bidutangaza tukanavuza induru, ngo karabaye nimudutabare Nyakubahwa Perezida wa Repubulika, dufatiwe mu makosa kandi ubusanzwe bitajyaga bibaho! Imbaraga z’Imana zitube hafi. Na ho ubundi tumerewe nabi kudahanwa biratwishe turaremaye birarangiye.
Naraye muri Stade bucya nishyura 10.000 Frw
Hari abo Perezida Kagame yavuze ko barusimbutse. Abo sinari mbarimo. Gusa nanjye hari aho narusimbutse, kuko ndi mubigeze gutaha ubukwe gatatu bwarimo umubare urenze uwemewe n’amabwiriza. No muri Stade ya Kicukiro narayemo nafatiwe kurenza amasaha ndi muri siporo. Nakomerejeho siporo aho muri stade naraye, biremewe. Mu gitondo nishyuye 10.000 Frw ndarekurwa. Sinzongera.
Gusa igitangaje ni uko mbere y’uko abageni bafatwa, abantu twari tumaze kuremarira mu makosa cyane. Twavaga mu bukwe twishimye ko twishe amategeko. Ayiwe. Wasangaga tuvuga ngo ‘disi we, uzi ko twagize ubukwe utashoboraga kumenya ko ari ubwo muri Covid-19! Mbese kurenga ku mabwiriza ya COVID-19 ntawe byari bigitera isoni. Nta n’uwari ukibitinya. Abato n’abakuru, n’abajenerali, twese wasangaga iby’amabwiriza, imibare n’amasaha, byose tubyitirira Umuvugizi wa Polisi. Ngo cyo nimuhaguruke dutahe dore amasaha ya Kabera arageze. Ararengana Komiseri w’abandi. Ese ni kuki tutayitirira Perezida Kagame, ko ari we uyobora Inama z’Abaminisitiri ziyashyiraho?
Dore ni nka biriya bya camera zo mu mihanda byaducishije ururondogoro. Erega ugasanga turabwirana, duhana amakuru ngo ahashya bayishinze. Polisi na yo iti tuzabashobora igihe tuzabakorera umuti wa Camera zimukanwa. Uwo muhigo barawesheje nimwiruhukire. Ni muze tumenyere kugenda gake, tubyuke kare, duhagurukire igihe, twirinde imivuduko itakabaye.
Tariki 21 Mata nari mu nzira njya i Huye mu kazi. Nari ntwawe n’umushoferi turi babiri gusa mu modoka. Sinari nigeze mubwira ngo wihute, usibye ko ntari nanamubwiye kugenda buhoro. Icyizere nari mufitiye nk’umuntu umenyereye izo nzira kandi witonda, cyari gihaje. Ni uko tumanutse ahagana ICK ya Kabgayi ahari urusengero rwa ADPR, tuvuye mu Mujyi wa Muhanga, camera iteramo. Twabimenye tugeze imbere irembo bohereje ubutumwa ngo: Traffic fine # 1021042157357; Speed: 66 km/h; Location: Gahogo: Amafaranga wishyura: 25,000; Italiki ntarengwa yo kwishyura: 24-04-2021. Murabizi ko nta mbabazi camera igira. Ubwo umushoferi namubwiye ibyo akoze arababara, ndetse aranigaya, ndamuhumuriza (hari ababyita igitero cya satani, kuba wari ubonye ka misiyo, kakazamo imungu uwo mwanya), nanjye ndatuza turakomeza tugerayo amahoro.
Aba polisi baduca amande mu mihanda basigaye babyihutisha
Ku munsi ukurikiye wa Kane 22-04-2021 tugaruka tugeze Kavumu, Inyanza, Traffic Police baraduhagarika. Ubwo ariko nari naregeje, agapfukamunwa namanuye. Iby’uko kutakambara, cyangwa kukambara nabi bihanwa n’amategeko, narabyumvaga gusa, ariko byari bitarambaho.
Umunsi wari wageze sinabimenya. Kandi nari nasenze (nari nasubijwe, Imana yambwiye kwitwararika amategeko sinabyumva). Umupolisi ati ko utambaye agapfukamunwa? Inti disi umbabarire nari narushye. Ati ndabiguhanira, mbanza kugirango arakina. Umushoferi abonye ko bikomeye ati rwose watubabariye ko n’ejo camera yari yadufashe. Umupolisi ati nimwigendere byarangiye. Nashimye nibura ko byihuse. Ariko amande ubwo yo aba ariyongere, 25.000 Frw. Igiteranyo ni 50.000 Frw. Igitero ni cya kindi cya satani kuri bamwe basenga bakanabibona gutyo. Nanjye ndasenga ariko si uko mbibona. Nararangaye. Amande nayishyuye ubukererwe butarinjiramo ngo ibihumbi makumyabiri byongerweho. Ngayo nguko.
Ab’ubukwe n’imodoka twisubireho birakomeye
Umva rero nimureke ab’ubukwe n’imodoka twisubireho, tuve mu mikino. Ntabwo twakwishimira ndetse tukanaterwa ishema no kuba dufite igihugu kigendera ku mategeko , ni byiza cyane, maze ngo twibagirwe ko ibyo tubikesha urwego rwa Polisi y’Igihugu itajenjeka, nk’abashinzwe iyubahirizwa ry’amategeko.
Ni mu nyungu zacu kugira Polisi ikanira, na yo kandi ubwayo irikanira, bigatuma irangwa n’ikinyabupfura. Wari uzi ko buri mwaka birukana mu Gipolisi abagera kuri 400, bazira imyitwarire idahwitse? Umva ukuri: Polisi n’iy’Igihugu cyawe nanjye.
Ubuyobozi bw’Igihugu budutoza kubahiriza amategeko tuba twarishyiriyeho ari byo bibereye u Rwanda. Ibyo rero ubwo byari bimaze gufata kandi bikaba binaryoshye, iki ni igihe cyo gukataza, si icyo kuregeza. Umva ukuri: Ntabwo Polisi ari iya CP Kabera John Bosco, yemwe nta n’ubwo ari iya IGP Dan Munyuza. Umwe ni Umuvugizi undi akaba Umuyobozi Mukuru, ba Polisi y’u Rwanda.
Burya abavuga ko ngo isuku igira isoko, n’amata agira gitereka, baba bavuga ko icyiza cyose kigira inkomoko nzima. Maze nidukunda u Rwanda tukarwizihirirwamo, mu mahoro, isuku, umutekano mu mihanda no mu makaritsiye, imbaraga turwanyisha Covid-19 n’ubudasa bundi buturanga, tujye tumenya inzego z’igihugu tubikesha. Rumwe muri zo ni Polisi y’Igihugu. Ubufatanye tubagomba n’ikinyabupfura ibihe byose. Byose ni mu nyungu zawe nanjye ku giti cyacu, mbere yo kuba iz’u Rwanda rwacu muri rusange.
Urubyiruko; igitambo cy’ibisahiranda bitifuza ejo hazaza, amaraso yabo akaba ikiguzi cyo kwinezeza ku babashutse
Ku isi hose, urubyiruko ni imbaraga z’Igihugu. Iyo rurezwe neza rugahabwa ubushobozi n’ubumenyi, rugira uruhare runini mu kuzamura iterambere ry’Igihugu ku buryo bwihuse. Iyo ruyobejwe rugahabwa amatiku asenya, ni mu gihe gito rukaba rusenye igihugu kigasigara ari umuyonga.
Niyo mpamvu ugiye kugira icyo akora cyose, urubyiruko nirwo ashyira imbere. Mu bashyize imbere politiki zidafatika, barushyira imbere ngo barwungukireho, bakarwinjiza mu ntambara z’urudaca, akenshi bakabikora barubeshya ko bashaka kuvanaho ubutegetsi ngo barwubakire ejo hazaza, byahe byo kajya!
Iyo urubyiruko rubyemeye nta gushishoza, akenshi rwiroha muri izo ntambara rutazi imvo n’imvano zayo. Abarushoyemo biruka muri bampatsibihugu basaba inkunga zo kugura intwaro n’ibindi bikenerwa mu ntambara.
Abenshi iyo bamaze kubona izo nkunga, amafaranga bakuyemo bayashora mu mishinga yabo bwite ibateza imbere, itagize aho ihuriye n’intambara yo gukuraho ubwo butegetsi bubi bise ubw’igitugu, maze rwa rubyiruko rugakomeza kubabarira mu mashyamba, mu mbeho nyinshi, ku izuba ry’igikatu, kurara mu myobo, kwambara ubusa, guhangayika, kudasinzira n’ibindi, nyamara ba bandi baboherejeyo babayeho neza, mu nzu nziza, bagenda mu modoka ahenze meza, bagenda mu ndege zabo bwite, barya neza, baryama neza, babona umwanya wo gutembera ku mazi.
Nsabimana Callixte wiyise ‘Sankara’ ni urugero rwiza. Mu rukiko aherutse kuvuga uburyo Kayumba Nyamwasa yabashutse, bakikokora bagatanga imisanzu ngo baje gufata ‘Kigali’, yarangiza akajya kwiguriramo za rukururana.
Uzasanga bene abo basaba urubyiruko kuva mu mashuri rukabasanga mu mashyamba, nyamara abana babo biga za Burayi, ntawe uzabona yazanyemo umwana we ngo abere abandi urugero.
Uhereye kera, abasokuruza bacu basigasiraga ukubyiruka kw’abato, bakabarinda ibyonnyi bibangisha Igihugu, bakabakundisha Igihugu, babaremamo ingabo nziza na bamutima w’urugo bazarema imiryango ikomeye yuje ubuntu n’ubunyarwanda.
Mu mwaka wa 1476, Umwami Ndahiro Cyamatare, amaze kubona bene se Juru na Bamara banze kumuyoboka ahubwo bashaka kumuhirika ku ngoma, bagashaka kumwicira umwana Ruganzu II Ndoli, yigiriye inama yo guhungisha Ruganzu kwa nyirasenge Nyabunyana, wari wararongowe kwa Karemera I Rwaka watwaraga Akaragwe k’Abahinda. Ibyakozwe na se wa Ruganza kwari ukwimana u Rwanda kugira ngo rutazabura umuvunyi.
Ruganzu II Ndoli yaje kubunduka (guhunguka k’umwami) araza akura Igihugu mu kaga, maze atangira umushinga wo kurwagura no kururemera, ahoza Abanyarwanda amarira bari baratewe n’ababisha.
Umuco wo kurengera u Rwanda wongeye kugaragara mu 1990, ubwo Inkotanyi zirimo Abanyarwanda bahunze u Rwanda mu 1959, ziyunze n’abari mu gihugu barwanyaga ubutegetsi bubi, bwubakiye ku macakubiri n’ingengabitekerezo ya Jenoside yageje kuri Jenoside yakorewe Abatutsi mu 1994.
Inshingano ikomeye ku babyeyi ni ukurinda ko urubyiruko rubura uburere, rukabura epfo na ruguru, rukabura Igihugu, rukabura umutima w’u Rwanda. Inshingano z’urubyiruko ni ugushaka ibyungura Igihugu, kukirengera, kucyubaka, kukirinda, kukimana, kukirwanira n’ibindi byakorwa kugira ngo igihugu gihorane ituze n’iterambere. Ibitari ibi ni uguha urwaho no gutiza umurindi ababisha.
None se, igihugu kitakubujije kwiga, ntikikubuze gucuruza, ntikikubuze kwisanzura, ushukwa ute ngo ujye kwifatanya n’abakirwanya?
Mu minsi ishize hagaragaraye urubyiruko rushorwa mu mitwe y’iterabwoba kugira ngo ihungabanye ituze ry’Abanyarwanda. Bamwe muri bo bagiye bashukwa kuzahabwa imyanya ikomeye muri Leta, mu gihe bafashe ubutegetsi. Basezeranyijwe guhabwa amafaranga, amamodoka n’amazu meza ndetse n’izindi ndonke.
Hari urubyiruko rwishoye mu mashyamba ya Congo, ikibabaje noneho bigakorwa na bamwe mu bize amashuri cyangwa abayarimo. Nyamara ababashuka ngo bajye mu mashyamba, bibereye mu bususuruke ku Mugabane w’u Burayi, uw’Amerika n’ibindi bihugu by’Afurika.
Mu buzima bubi abo bana babamo muri ayo mashyamba, abatishwe n’amasasu bicwa n’indwara z’imirire mibi, inzara n’ibindi. Kuri izi mpfu hiyongeraho kwicuza, kubyara agahinda gakabije, kwiheba no kwiyanga, aho bamwe biyahura, abarokotse ibi bakarasirwa mu ntambara nta bwirinzi kubera ko nta bikoresho by’intambara bafite kuko amafaranga yakabiguze yagiye gutunga imiryango y’ababashoye muri ayo mashyamba.
Muri uko kwifata neza kw’abana babo, usanga ya mafaranga yashakishijwe hejuru y’amaraso y’urubyiruko rwashutswe, abana ba bya bisahiranda aribo birirwa bayasesagura mu mahoteli ahenze cyane, bihata inzoga nyinshi n’ibiyobyabwenge nk’ikimenyetso cy’umurengwe, mu gihe indushyi zoherejwe ku rugamba ziri gupfa umusubizo nk’isazi.
Ubu Leta y’u Rwanda yahaye ababyiruka icyubahiro gihebuje, guhera bakiri bato. Urugero Itegeko Nshinga rya Repubulika y’u Rwanda rya 2003 ryavuguruwe muri 2015, mu ngingo yaryo ya 139, rishyiraho Inama y’Igihugu y’Urubyiruko.
Uru ni urubuga rw’urubyiruko aho rusabanira, ruhana ibitekerezo, rukanakora ibikorwa byubaka u Rwanda. Byari byoroshye kwita ku bindi ariko yasanze nta cyakorwa urubyiruko rusigaye inyuma.
Leta y’u Rwanda kandi ikomeje kubaka ubumwe bw’urubyiruko biciye muri gahunda z’Itorero ry’Igihugu, aho abato batorezwa hamwe bitewe n’ibyiciro by’ibikorwa bakora, bakabaremamo ubunyarwanda. Ni ko havutse Itorero ry’Indangamirwa, Urungano, Inkomezamihigo, Inkomezabigwi n’andi aho abato batozwa kuba Intore zibereye u Rwanda, bubaka Igihugu badasobanya.
Leta kandi ntiyatereye iyo, abafite ibitekerezo n’imishinga y’iterambere bashyiriweho ikigega BDF, ngo bahabwe igishoro babashe gushyira itafari mu rugamba rwo kwiyubakira igihugu.
Umuhanzi Hakizimana Amani uzwi nka AMAG the Black aherutse kuvuga ati“Aho utinya uhatuma ikigoryi”. Urubyiruko rukwiye kuzibukira ababatuma mu rupfu, bagata imiryango yabo, nyamara abana b’ababatuma bibereyeho neza.
Urugamba utaraga uwo wabyaye, ntukarurage umwana w’abandi. Abato nibamenye ko ababashora mu makimbirane nta kiza babifuriza, urugamba batarwana ubwabo ngo babe barushoraho abo babyaye, ni nde wundi ukwiye kururwana? Ntawe.
Ibikubiye muri iyi nyandiko, ni ibitekerezo by’umwanditsi
Niba nta gikozwe ku cyaha cy’ubusambanyi ibintu bizakomeza kujya irudubi.
Ubushakashatsi bw’Ikigo cy’Ibarurishamibare bwo mu 2014/2015 bwagaragazaga ko mu Rwanda abakobwa bageza imyaka 19 y’ubukure, muri bo 15% baba baratwaye inda zitateguwe.
Ubu bushakashatsi bwagaragazaga ko Intara y’Iburasirazuba iza ku isonga mu kugira abangavu benshi batwaye inda kuko yari ifite 10,7%, Umujyi wa Kigali ukagira 10,2%, hagakurikiraho Uburengerazuba na 5,8%, Amajyepfo ni 5,6%, mu gihe Intara y’Amajyaruguru yo ifite 4,9%.
Mu mibare yavuye mu bushakashatsi bwa UNICEF Rwanda mu 2015/2016 bwakorewe ku bana 2000 bugamije kureba ihohoterwa rikorerwa abana, bwasanze 24% by’abakobwa na 10% by’abahungu barakorewe ihohoterwa rishingiye ku gitsina.
Minisiteri y’Ubutabera igaragaza ko mu 2019 yakiriye ibirego by’abana bafashwe ku ngufu barenga 5000 mu gihe mu 2018 yari yakiriye ibirego 4127.
Ubundi bushakashatsi buheruka gushyirwa hanze na Minisiteri y’Ubuzima bwerekanye ko nibura mu Rwanda abagore n’abakobwa bagera ku bihumbi 60 bahura n’ikibazo cyo gukuramo inda buri mwaka.
Ubwo bushakashatsi bwagaragaje ko mu bagore n’abakobwa bari mu kigero cy’imyaka 15 na 44, byagaragaye ko abagera kuri 25/1000 bahura n’ikibazo cyo gukuramo inda.
Mu mibare y’inkiko iheruka gutangazwa igaragaza ko gatanya zizamuka ubutitsa kuko kugeza mu Ugushyingo 2018, hari hamaze gucibwa imanza za gatanya 1311, ni ubwikube bw’inshuro 19 ugereranyije n’umwaka wa 2017
Abajyanama n’impuguke ku muryango nyarwanda bagaragaza ko 90% y’isenyuka ry’ingo rishingiye ku busambanyi .
Imibare imenyekana nitamenyekana y’abana baterwa inda zitateguwe ni umwe mu musaruro w’abantu bamwe bamaze kumva ko ubusambanyi ari igikorwa kidafite inkurikizi.
Dushingiye kuri iyi mibare yagaragajwe n’ubu bushakashatsi yaba iy’abana baterwa inda zitateguwe, abana bafatwa ku ngufu, abana b’abakobwa bakuramo inda ndetse n’itandukana ry’ingo igaragaza uburyo icyaha cy’ubusambanyi ari kimwe mu bifite ubukana ndengakamere muri iyi minsi, cyane ko cyugarije abantu b’ingeri zose.
Ikibabaje kurushaho ni uko usanga mu gihe tugezemo ubu busambanyi butakirangwa gusa mu batizera Imana ahubwo bimaze kugaragara ko na bamwe mu bakora imirimo y’imbere mu nzu y’Imana (ba Pasiteri, Padiri n’abandi ) batangiye kwandura uyu muze w’icyaha.
Nyamara twibuke ko ubwinshi bw’aba basambanyi budatagatifuza icyo cyaha ngo bireke kwitwa icyaha ndetse cyabasha kurimbuza benshi nk’uko byabaye ku bari batuye muri Sodomu na Gomora.
Iyo usomye muri Bibiliya mu Itangiriro igice cya 18, ijambo ry’Imana ryerekana ukuntu habonetse gutaka gukomeye kurega Sodomu na Gomora ku Mana kubera ibyaha byaho, nyamara Aburahamu agatakamba cyane ngo Imana ibabarire abahatuye.
Icyaje kubaho kinateye agahinda ni uko Abamalayika Imana yohereje ngo bajye kureba ukuri kw’ibibera i Sodomu, abaho babasanganiye bashaka kubasambanya ku ngufu, byerekana ko icyaha cyo gusambana cyari kimaze kubarenga.
Nk’uko bigaragara mu gice cya 19:23, bikururiye akaga maze ngo Uwiteka agusha kuri Sodomu na Gomora amazuku n’umuriro bivuye k’uwiteka mu ijuru. Atsemba iyo midugudu yose na cya kibaya n’abayituyemo bose n’ibyameze ku butaka.
Satani afite ubukana n’uburiganya bukabije cyane, azi neza ko benshi abategera mu busambanyi barangiza bakanga no kwihana ngo batazabaseka cyangwa bakabambura ibyubahiro bari bafite.
Nyamara bibaye byaranakugwiririye ukagwa mu cyaha cy’ubusambanyi ibyiza ni uko wakwihana ukatuza akanwa kawe ukareka kubebera, ukareka kwihesha amahoro mu mutima kuko n’ubundi wayihesha wagira ute uracyari umusambanyi nyamara imbabazi z’Imana ziruta urubanza uramutse wemeye mu gihe gito waba umukiranutsi ugasezera ku kuba umusambanyi.
Biranashoboka ko waba warigeze kujya ugendera muri izo ngeso z’ubusambanyi, urabe maso ntushukwe n’ubwo buranga, kenshi umuntu akumbura ibyo yariye, akararikira ibyo yabayemo, nta cyabuza Satani kongera kukwereka ibibero by’inkumi niba uri umusore maze ugata umurongo, ubukumi bwawe buracyakenewe hagarara kigabo uteshe, usenge usabe Imana imbaraga zo kurimbura iyo kamere mbi y’ubusambanyi, ibuka aho watsindirwaga n’aho satani yagutegeraga maze uhirinde.
Wowe wirinze kuva cyera uri uwo gushimwa, nyamara Satani araguhigira ngo nawe agushyire mu rutonde rw’abasambanyi, ariko muvandimwe komera uhagarare kigabo, tumbira umusaraba uzagushoboza, ubusugi bwawe n’ubumanzi bwawe ni icyubahiro kuri wowe kandi ni n’ishimwe ku Mana, komeza ubwo butwari ntuzatatire igihango dore ko tutari n’abacu ngo twigenge kandi rwose humura uzanesha. Muhaguruke twifate, dufashe bagenzi bacu kwifata turwanye ubusambanyi twivuye inyuma, twigire ku mateka y’abatubereye akabarore maze twirengere.
Kurwanya abahakana Jenoside: Nta bwumvikane bukenewe ku kwemera ukuri.
Ububi bwo guhakana Jenoside ni cyo kintu nashoboraga kwizera ko ibigo by’amashuri byubashywe bitazigera byijandikamo. Nk’abarimu, abo bakorana ndetse n’abanyeshuri bajijutse ba Kaminuza ya Cambridge bakamenya ubwicanyi ndengakamere bwakorewe Abatutsi barenga miliyoni mu gihe cy’amezi 3 mu myaka 27 ishize, muri Jenoside yaturutse ku rwango rw’ubwoko, ari narwo u Rwanda rwashatse kurandura kuva icyo gihe.
Izi mbaraga zo komora ibikomere no kunga Abanyarwanda zashingiye ku cyifuzo cy’igihugu cyo guhangana n’ukuri kwari icuraburindi. Biteye isoni ko Judi Rever, umunyamakuru ushidikanywaho, uhakana Jenoside kandi ushyigikira iterabwoba, ashobora guhabwa urubuga mpuzamahanga akagoreka ukuri kwacu muri ibi bihe by’ihungabana ku Barokotse Jenoside n’imiryango yabo.
Ishyano ryo guha uruvugiro abantu bakwirakwiza ko habayeho Jenoside ebyiri nka Rever bakagirwa ngenderwaho mu gusesengura byimbitse Jenoside (kandi akoresha inyandiko zidasobanutse ndetse akavuga ko yahawe amakuru n’abantu atagaragariza imyirondoro) muri Kaminuza iri mu za mbere ku Isi ari yo Cambridge, biteye ubwoba.
Ikibabaje kurushaho ni ubugome buziguye buhora bushyigikiye urwango n’ikinyoma usanga bikorwa n’Abazungu (cyangwa bishingiye ku nyungu z’abo mu Burengerazuba bw’Isi) kandi ingaruka zabyo ziza ku Banyafurika.
Mu bihe byo kwibuka Jenoside yakorewe Abatutsi hakunze kugaragara ibibazo byo gukomeretsa imutima. Abarokotse berekana ibimenyetso bifatika bitabarika bumvikanisha ukubabazwa gukabije bakorewe mu 1994 ariko igishengura cyane ni uko muri ibyo bihe ari bwo abo bifatanya n’abakoze Jenoside nka Judi Rever (n’abandi ntakwirirwa ndondora) bagerageza kurushaho gusunikira inkota muri bya bikomere, bagatuma abarokotse batabikira kubera uko batesha agaciro ihungabana ryabo.
“Guhindura intekerezo z’umuntu umuhatira kwibaza ku byo atekereza, ku byo yanyuzemo n’ibiri kumubaho” si uburyo bushya bwo gutesha umutwe Abanyafurika bagiriwe urwango butuma bibaza ku mateka yabo n’ibibaranga. Bwagiye bunakoreshwa n’impuguke zo mu Burengerazuba bw’Isi zikora inyandiko ku bukoloni ku Banyafurika.
Ku kibazo cy’u Rwanda, byarakoreshejwe mu gushyira mu rujijo abantu bose ku mateka yabo uyahurije hamwe. Nta Munyarwanda ushobora kongera kwemera kwamburwa ubumuntu nk’iby’ahahise, gukandamizwa no guterwa ubwoba.
Icyakora twarababaye cyane nta mahitamo dufite. Kuvura ibikomere by’Abanyarwanda bishingiye ku guhangana n’amateka yacu ashaririye no kurwanya twivuye inyuma ibyo abo bo mu Burengerazuba bw’Isi bahakana, bayavugaho bashaka kuyasobanura ukundi.
Ikinyuranyo kiri hagati y’ihakana rya Jenoside yakorewe Abayahudi n’iyakorewe Abatutsi bigaragaza ugutesha agaciro ubuzima bw’Umunyafurika. Nshimishijwe cyane n’uko abahakana Jenoside yakorewe Abayahudi batabarizwa ubutitsa ngo bagezwe imbere y’ubutabera, ariko nkanashengurwa n’uko iyo bigeze ku Banyafurika bakomeza kwishyirira agati mu ryinyo.
Na none kandi, gutakaza ubuzima ku bo mu Burengerazuba bw’Isi byagiye bifatwa nk’ikintu kibi cyane mu myaka myinshi yaranzwe n’ubunyangamugayo bwo kumva agahinda k’undi, abakoze ibyo byaha bakabiryozwa, naho abo byagizeho ingaruka n’imiryango yabo bagahabwa indishyi.
Ku rundi ruhande, guhangana no kwikura mu kaga, urupfu no kwamburwa ubumuntu biracyajyanishwa no gusobanura ibiranga Umunyafurika.
Itangazamakuru ryo mu Burengerazuba bw’Isi ryitwaza ubuzima turimo bugoye rigakuririza inzangano zishingiye ku moko ngo zatangiye kera (ntirigaragaze uruhare rw’abakoloni mu gutangiza izo nzangano), kuvuga imibare y’Abatutsi bazize Jenoside itari yo ku bushake ndetse no kwemera ibitekerezo by’uko habayeho jenoside ebyiri byatumye Isi itumva agahinda k’Abanyarwanda muri rusange by’umwihariko Abarokotase Jenoside.
Ahubwo abo bari mu mwanya wo kuba bahoza bakanavura ibikomere, bagaragajwe nk’abantu babi ndetse bashinjwa kwitwaza akababaro kabo nk’igikoresho cyo kwanduza isura nziza y’umukoloni.
Hagaragazwa ko Umunyafurika utabangamirwa n’amarangamutima ya kimuntu afuditse agaragarizwa n’abo mu Burengerazuba, adashobora mu by’ukuri kugira akababaro nyako. Ku bw’ibyo, nta hungabana rihari ryakwemerwa cyangwa akarengane.
Aha ngaha irondaruhu ni inkota ifite uturumyo tubiri: kamwe mu kiganza kerekana abantu nka Judi Rever bashimagiza abakoreye ibyaha Abanyafurika, akandi kakaba ku nzirakarengane z’Abanyafurika bitezweho kwemera kugorekerwa ukuri mu buryo batigeze bifuza; bagahakana ubumuntu bwabo ndetse bakibagirwa ibihe byabagoye.
Mu buryo buninura, buri karengane abo mu Burengerazuba bakorera Abanyafurika gahurirana n’ingufu baba bashyira mu guharanira ko ababo bafatwa nk’abantu. Hari amategeko menshi ahana ihakana rya Jenoside yakorewe Abayahudi, yose agamije kwibutsa ko ari ngombwa kurinda ukuri kwayo mu kurwanya ivangura bakorerwa.
Mu Bufaransa, itegeko rya Gayssot ryatowe mu 1990, rigena ko guhakana bifatwa nk’ibyaha byibasiye inyokomuntu. Kuva ubwo mu Bufaransa hahise hashyirwa umucyo ku byo kwirengagiza ibyabaye.
Kwemera imurikwa n’ikwirakwizwa ry’igitabo cya Rever, ni kimwe mu bigamije kwibutsa Raporo ya Duclert igaragaza uko Guverinoma y’u Bufaransa yariho yitwaye “buhumyi” mu mugambi wa Leta y’Abahutu yari ifitanye umubano nayo yagerageje kumaraho Abatutsi mu 1994.
Muri ibyo byombi, uko “kudafasha Abazungu badafite amakuru”, binyuranyije n’uruhande bagombye guhagararaho mu gutegeka ibikwiye kwimakazwa mu mibereho y’Isi, kuko bibuza abo mu Burengerazuba gukora igikwiye iyo bigeze kuri Afurika.
Kaminuza ya Cambridge yahaye ijwi icyifuzo cyo guhakana ibitekerezo bishingiye ku irondaruhu, yewe inatangiza iperereza ku bifite aho bihuriye n’ubucuruzi bw’abacakara. Cambridge kimwe n’ibindi bigo by’Abongereza bifite amazina akomeye muri iki gihe, byagaragaje ko hari inyungu y’amafaranga yavuye mu bukoloni n’ubucuruzi bw’abacakara.
Ariko biteye isoni nka Kaminuza kuvuga kuri ibi bijyanye n’amateka nta bimenyetso utanga! Cambridge ubu iri gushyira imbaraga mu gushyigikira Rever imuha urubuga rwo kugaragarizaho ibitekerezo bye.
Imbuto yo kwambura ubumuntu ikurana ikinyoma gitoshye kivuye mu butaka buhehereye buyikikije, ariko ntizongera guterwa. Ku bw’amahirwe, hari ibihamya byemejwe kandi byashyizwe ahagaragara bisenya amanjwe ya River.
Abishe Abanyarwanda bakingiwe ikibaba n’itangazamakuru ndetse ribagaragaza nk’abantu beza byitirirwa “guteza imbere demokarasi” muri Afurika. Igitekerezo cy’ “ubwisanzure bwo kuvuga” bwuzuye gikomeza gushyigikirwa cyane n’abakoloni nk’aho ari uburenganzira bwa muntu, bigashyirwa hejuru y’uburenganzira bwo kubaho ku Batutsi nta vangura bakorerwa no guhinyuza akababaro kabo bitiza umurindi ihakana.
Ariko niba badashobora na rimwe kwemera ubwisanzure kuri abo bafite imitekerereze mishya y’Aba-Nazi mu Burayi nka kimwe mu by’ingenzi byakubaka demokarasi y’Abanyaburayi ahubwo bakumva bibereye Abanyafurika, bigomba kwibazwaho.
Kuba Judi Rever yahabwa urubuga rwo guhakaniraho, kugabanya uburemere no gutesha agaciro intimba y’Abanyarwanda batabarika, ni yo mpamvu Abarokotse Jenoside bagomba gukomeza umutima bakagaragaza uko hageragejwe kubamaraho, ari nako bibuka abo bakundaga bishwe muri Jenoside mu 1994.
Abakoze Jenoside bahawe ubuhungiro mu Burayi, aho bapangira neza ibikorwa byabo by’iterabwoba ku Banyarwanda, ari nako bakomeza gushaka uko bazagaruka ku butegetsi “bakuzuza ako kazi”, ibintu bahora bifuza kenshi. Aho niho batererwa ingabo mu bitugu n’abo mu Burengerazuba babafasha gusobanya amateka y’Abanyarwanda bo bateye ubwoba ndetse bagikomeje kubutera.
Ububi bwabyo ni uko bitaba nk’impanuka, kandi si ni ikintu cyo gushimirwa. Igituma bibabaza kurushaho ni uko bikorerwa Abanyarwanda na bagenzi babo b’Abanyafurika, bagerageza kugaragaza ukuri, cyangwa icyubahiro cyabo.
Birashoboka ko iyo amateka yacu asharira aba atarabagariwe n’imvugo zihembera urwango, Abanyarwanda ntibari gushobora kwamagara abapfobya.
Ku rundi ruhande, dufite ibikomere bidashobora kwirengagizwa. Uko Abanyarwanda bazakomeza komora ibikomere uko bikwiye, ihungabana ryabo rizumvikana, inkuru zabo zigomba kurindwa mu buryo bw’ukuri, ndetse abazishyiramo ibinyoma bakamaganwa. Kugira ngo ubutabera bugerweho bizahora bisaba ubunyangamugayo tudashobora kubaza umuntu utemera ukuri.
Iyi nkuru yanditswe mu cyongereza na Veronique Nyiramongi Mbaye itambuka kuri Panafrican Rreview, ishyirwa mu kinyarwanda na IGIHE
Ni ibaruwa yakunzwe cyane n’Abanyarwanda batandukanye, ndetse bamwe bifuza kuyitangaho ibitekerezo.
Mu bo yacengeye bakifuza kugira icyo bayivugaho, harimo Kwezi Jean. Uyu yifashishije ibitekerezo bitandukanye, yunze mu rya Bamporiki agaragaza isano Abanyarwanda bafitanye kuva kera, ibibazo bagiye banyuranamo n’isomo bikwiriye kubasigira kugira ngo abazavuka nyuma batazisanga mu nsobe y’ibibazo abariho ubu n’ababayeho mu minsi ishize banyuzemo.
Ibaruwa ifunguye ku Banyarwanda bose
Nkimara gusoma ibaruwa yanditswe na Nyakubahwa Minisitiri Edouard Bamporiki ubwo yandikiraga urubyiruko ruba i mahanga, byatumye nanjye mfata uyu mwanya ngo dusangire ibyiyumviro byanjye.
Ndabanza gushimira cyane Minisitiri Bamporiki ku bwo kudatezuka ku mugambi mwiza we wo gutanga umusanzu atizigamye wo kubaka u Rwanda cyane cyane ibitekerezo atanga byubaka urubyiruko rwo mizero yacu y’ejo hazaza h’u Rwanda.
Nakunze bidasubirwaho intekerezo ze no kudahinduka ku ntego yo gutanga umusanzu wo kubaka u Rwanda, muzi neza duhuriye mu buhanzi bw’amakinamico n’ubusizi ahagana mu wa 2003 na nyuma yaho twinjira mu kwandika no gukora amafilimi mu wa 2006.
Nyuma yaho nabwo imyaka yagiye ikurikirana kugeza ubu nakunze umwete n’ishyaka byo gutanga umusanzu wo kubaka u Rwanda agira, ibi akaba aribyo abakibyiruka bafatiraho urugero rwiza rwo kugira intego no kutavaruka kuri yo mu gihe cyose ari nziza iganisha u Rwanda n’Abanyarwanda ku bumwe, amahoro n’iterambere rirambye.
Tugendeye kuri uru rugero rwiza rwe, buri wese yakagize umusanzu agenera u Rwanda mu byo akora byose ku neza y’Abanyarwanda abariho n’abazavuka ibinyejana ku bindi. Nuko rero nanjye ndabandikiye n’ukuboko kwanjye mwe Abanyarwanda bari mu gihugu no hanze yacyo.
Abafite inkomoko muri icyo n’abemeye kwitwa abacyo, ubuntu bw’Imana data bubane namwe.
Hashize imyaka myinshi itazwi neza gusa ba bwenge bw’Isi bafite uko bayihuza bakatubwira igihe tumaze Isi ibayeho, uko rero kukaba ukuri abo baduhaye, gusa ikidashidikanywaho ni uko nyine hari imyaka Isi imaze iriho ibinyabuzima natwe turimo. Kuri iyi Si habayeho uburyo abantu bagiye babaho mu matsinda yabo, ahantu habo byose mu bushake bw’umuhanzi wahanze Isi ari we Rurema ndatekereza ko ari we Abanyarwanda bise Gihanga Ngomijana abandi mu kwemera kwabo bakamwita Imana.
Uwo yarabishimye asanga hakwiriye kubaho Abanyarwanda batuye ahantu hitwa i Rwanda. Icyo bishatse kuvuga ni uko kuvuka kwacu kuva ku batubanjirije kugeza ku bariho none n’abazabaho ingoma ibihumbi, twese turi mu mugambi wa Rurema kwitwa Abanyarwanda ku bwa kavukire, ku bw’inkomoko no ku bushake bw’ababisaba.
N’iyo kandi waba uri muri bamwe batemera Rurema cyangwa Imana, turemeranya ko turiho kandi twitwa Abanyarwanda kubera ubushake karemano twisanze turimo kandi dutuye i Rwanda. Kuri njye rero wemera Imana, kubaho kwacu si impanuka na gato ahubwo biri mu mugambi w’Umuremyi wa byose.
Kuba twaravukiye ku bandi bafite igisekuru muri iki gihugu tukitwa Abanyarwanda, bivuga ko ariho hadukwiriye kugira ngo tuhagire heza kandi tuhaheshereze icyubahiro Imana bamwe twita Rugira cyangwa Rurema. Ndetse no kuri bamwe batari abemera uwo Rurema, ntekereza ko twahurira ku kwemera kumwe ko kubaho kw’ikiremwa runaka ahantu runaka biba bifitanye isano byose n’aho hantu ku mpamvu ifatika y’uko ariho hakwiriye kuri uwo muntu cyangwa icyo kintu mu gihe runaka.
Kwisanga muri ubwo buzima kenshi tudahitamo byakaduhaye umutuzo. Gukunda aho tubarizwa, tugakundana ubwacu byakabaye ari yo ntego yacu kandi bikaba indangagaciro ituranga mu buzima bwacu bwa buri munsi. Twibukiranye rwose ko hari impamvu tutavukiye mu butayu mu bihugu byo mu Majyaruguru ya Afurika, hari impamvu kandi tudafite igisekuru mu mashyamba ya Amazon. Hari impamvu tutavukiye kandi tudafite igisekuru ku mpera y’Isi ngo twitwe Aba-Eskimo batunzwe n’ibiva mu nyanja y’ubutita. Rwose hari impamvu tutavukiye ibwotamasimbi mu rubura n’ubukonje. Hari impamvu tutari Abanyamerika n’abanya-Aziya ndetse ntitube Abanya-Australia.
Byose nkuko nabivuze ni umugambi wa Rurema. We yari abizi ko ahadukwiriye kuvukira kandi hakaba igisekuru cyacu ari i Rwanda mu gihugu cy’ubuhehere, imisozi n’ibibaya, imigezi itemba ,ahari ibiyaga by’amazina atandukanye, ahari ibyanya by’inyamaswa z’amoko atabarika.
Mu Rwanda niho iwacu kandi dukwiriye kuba tuhishimiye ku kiguzi cyose byadusaba, tukahaba tudasenya kandi tutangiza, twubahana ubwacu kugeza ku bindi bidukikije. Abakera muzi neza bidasubirwaho akaga kagiye kagwira Abanyarwanda mu buryo butandukanye, akenshi bishingiye ku bibazo byagiye byangiza ubumwe bwacu byaba ku bushake, umugambi w’abandi cyangwa twe ubwacu ikigamijwe ari ukugabanya ubudahangarwa karemano bwari muri twe .
Nkuko mubizi, ibyo byagiye biteza akaga gakomeye kugeza ubwo bamwe mu bana b’u Rwanda bitwaga Abatutsi bataye ya gakondo yabo y’abasekuruza bakajya kubabarira i mahanga aho badafite inkomoko. Byarabaye ahagana mu myaka ya 1959 n’indi myaka yakurikiye kugeza ubwo bamwe muri abo bana b’Abanyarwanda bafashe umugambi wo guharanira kugaruka kuri ya gakondo yabo. Icyo bivuze ni uko gakondo ya muntu ari ikintu cy’ingenzi cyane kuko nyine isanishwa no kubaho muri wa mugambi w’Imana buri wese aba aho yagenewe kuba kuko aho babaga batagombaga kuhagirira umutuzo n’umutekano mu gihe cyose bitwaga abanyarwanda.
Ibi byumvikane ko kari akaga gakomeye, aribyo byatumye bumva bagize iryo shyaka rya gakondo yabo. Ntabwo abariho mu buyobozi bw’icyo gihe barebye igikwiriye ngo boroshye uburyo abo bakwiriye gutaha iwabo ngo nyuma bunge ubumwe bwo gukomeza kuba ishyanga rikomeye .
Nkuko amateka abyerekana, habayeho kwirengagiza uko kuri nyamara gufite ishingiro ko buri wese witwa Umunyarwanda akwiriye kuba iwabo akaba ahandi ashatse ku bwo kuba ari ubwende bwe. Abariho muri icyo gihe muribuka ko mu 1994 abantu benshi bapfuye bazira kwitwa Abatutsi, bicwa na bamwe mu Bahutu, abandi bavandimwe babo b’Abanyarwanda baturukaga muri ya moko amateka avuga ko twatwererewe ku bw’inyungu zo kuducamo ibice. Iri rero ryabaye ikosa rikomeye cyane ridakwiriye gusubira ukundi.
Ni ikosa rikwiriye kudusigira isomo ryo gusubira kuri ya ntego y’umugambi wa Rurema wo kuba yarahisemo ko twese twitwa Abanyarwanda bavukiye hamwe kandi babana hamwe ku neza n’amahoro iwabo mu Rwanda aho bahawe nka gakondo yabo. Ku bw’ibyo byose, ndahugura abakuze kwibuka impamvu basigaye. Kwari ukugira ngo bafashe abakivuka kongera kubaho neza nk’Abanyarwanda muri wa mujyo w’umugambi wa Rurema ari we Rugira byose wo gusigasirana no kwita kuri iyi gakondo yacu.
Benshi muri mwe mwabonye n’amaso yanyu uburyo habaye ubwicanyi ndengakamere bw’Abatutsi bishwe bazira uko bavutse, nyamara bitari bikwiriye kwica umuntu. Amaraso yabo batutsi yamenekeye kuri ubu butaka yakagombye kutubera isomo ry’uko nta Munyarwanda wundi ukwiriye kwicwa yishwe n’undi Munyarwanda mu buryo bwose, ahubwo dukwiriye gufatanya kuba ishyanga ryera kandi rikomeye.
Muharanire gukurira mu kuri ko kumenya ko muri Abanyarwanda bafite gakondo yitwa u Rwanda ikwiriye kubugwabungwa no gutezwa imbere, bigakorwa mufashanya umwe ku wundi mu mbaraga buri wese afite, mudasigana ahubwo mubikorana ubushake bwose bukwiriye.
Twese abariho n’abazavuka, dufite inshingano zo gusigasirana umwe ku wundi ntawe uhutaza undi ibi bikaba indangagaciro ituranga buri wese abato n’abakuru. Abashoboye n’abadashoboye twese dukwiriye gufatanya tudasigana kandi tutangiza umujyo Rurema yadushyiriyeho. Gufashanya kwacu bihere kuri buri wese mu byo akora kugeza ku rwego Rurema yashimye ko rutoyobora rw’igihugu. Mwibuke inkuru z’irindi shyanga ryaremwe nkatwe rivugwa mu gitabo cyitwa Bibiliya cy’iyobokamana aho batubwira inkuru z’Abanya–Israel ubwo baharaniraga gutaha kuri gakondo yabo bayobowe n’uwitwa Musa.
Mu nzira banyuragamo, iyo uwo muyobozi wabo yatentebukaga asenga azamuye amaboko, baramufashaga bakayazamura kugeza ashoje icyo kivi.Uru ni urugero rwiza rwo kuba hafi abatuyobora tukarangwa no kubumvira kuko muri icyo gihe nibo Imana ishimye ko batuyobora. Tukabanihira tubasengera ubudatuza, tukabazamurira amashimwe muri byose, aho batentebutse tukabafasha kuva mu ntege nke bityo nabo bagaharanira kuba abungeri beza bakora ibiri mu ntego n’umugambi w’Imana yo yabahamagariye. Abo rero nabo bakwiriye kuba ibisonga byiza bihesha iyo Mana mvuga icyubahiro.
Mureke tube umwe dushyigikirane, uwakosheje tumucyahe kandi na we ace bugufi abisabire imbabazi abikuye ku mutima kandi uwo yumve ko gucyahwa kwe bikozwe hagamijwe kugira ngo dukomeze dushyigikirane mu nzira yo gukora neza ku bw’inyungu za benshi aribo Banyarwanda kuri ya gakondo yabo. Twange rwose ikidutanya kigatatanya imbaraga zacu.
Ndasaba abacu bakoze amakosa mu ngeri zose guca bugufi bakibuka kuri wa mugambi w’Imana w’ubumwe bwacu bagatuza bakayoboka inzira y’ineza yo gusaba imbabazi. Twese duhuze umutima kandi twitegure kubabarirana ku bw’inyungu zo kubaka gakondo yacu itajegajega. Mureke dushyire hamwe Imana itwishimire kuba ishyanga ritanga isomo ry’ubu-Mana bwayo ku bindi biremwa n’ibindi bihugu.
Abacu batataniye mu mahanga ya kure mushishikazwe no kubaka ubwami bw’Imana aho muri hose kugeza kuri iyi gakondo yacu, muharanira buri kimwe cyose cyatuma umunyarwanda atekana kuri iyi gakondo yahaweho isezerano nk’impano ikwiriye y’aho azayiheshereza icyubahiro. Iyi gakondo yacu buri wese ayifate nk’inzu yiyubakira agomba gushyiramo amarangi n’ubusitani bikwiriye ahantu heza akwiriye kuba atuye. Ibibazo byo muri iy’Isi bigenda byaduka ntibigatume tuvaruka ku mugambi w’ubumwe bwacu, ahubwo tujye tubirebera hamwe tutitana bamwana, duharanira kubona ibisubizo bihamye kandi byuje ukuri ku mugambi w’Imana.
Abato n’abakuru ndabahugurira kwanga ikibi cyose muharanira gukora icyiza. Imirimo ya kamere isayisha mu bibi muyireke. Buri wese asobanukirwe kandi yange ikibi cyose cyatuma gutera imbere kwacu kutagerwaho.
Ni nde utabona ko kwiroha mu bibi byose bituma tutagera kuri wa mugambi w’icyo twaremewe kuba ibiremwa bihesha Imana icyubahiro? Dutekereze umunsi umwe twisanze gakondo yacu yarabaye muzunga ku bwo gusinda ingeso mbi zose. Duharanire kugira gakondo idafite isindwe iryo ari ryo ryose rirangwa ku basayishije mu gukora ibyaha by’ubwoko bwose. Umutima wa buri wese umubere umujyanama mwiza wo kwanga ikibi cyose cyatuma dutakaza icyitwa ub’umuntu.
Ntimubona ko urwango n’urwangano bidakwiriye abizera kandi bamenye bagasobanukirwa impamvu nyayo yo kuremwa kwabo? Muharanire kubaka umuryango utajegajega mubikorana umuhate n’ubushake bivanze n’intego yo kuba Abanyarwanda beza b’ejo hazaza bafite aho bakomoka kandi barezwe neza.
Musobanukirwe neza ko igihe ishyari n’urwango tuzabishyira ku ruhande tukajya tubona iterambere ry’umwe muri twe ko ari iryacu, twese nta kabuza tuzaba turimo gutera intambwe igana aheza hazira amatiku akurura ubwicanyi.
Twemeranye ko nta muntu ukwiriye kwica undi ataragize uruhare na ruto kw’iremwa rye kuko nkuko mubizi, ubwo ari ubwiru bw’Imana kandi twahishwe. Ndangira nti “Mukundane rwose kandi mwunge ubumwe muri byose, mushyigikirane mwubahana kugeza kuri ba bandi Imana yahisemo ko batubera abungeri bakwiriye.”
Mwarabyumvise kandi murabizi neza ko nta butware na bumwe butava ku bushake bw’Imana. Kuva ku muyobozi wacu w’ikirenga kugera ku bato mu miryango bose ni ab’agaciro mu maso y’umuremyi mu buryo bwose. Tugire rero indangagaciro yo kubahana no gushyigikirana muri byose.
Mbibutse ko kubaka ari urugendo, bityo ibyo buri wese yifuza ko yagirirwa kuri iyi gakondo ntabwo byarara bigezweho uyu munsi cyane ko iyi gakondo yacu mu 1994 yari yarasenyutse, byose byari ugutangira bundi bushya. Uko biri kose twishimire ibyagezweho, dutegerezanyije amatsiko gusingira n’ibisigaye twese tugomba kugiramo uruhare. Twirinde ubunebwe no kurebera ahubwo tube abakozi rwose.
Murebe inshishi, udukoko duto tudatekereza nkatwe tuzi neza kwishakira uko tubaho mu ntaho yatwo tukabikorana umurava no gushyira hamwe muri byose.
Muzitegereze ukuntu dushaka amahaho yatwo. Ababa batarabona ibitangaza by’utwo dukoko mwitegereze ibiguruka by’amoko yose ndetse n’ibindi bigendera ku butaka bitazi ubwenge nk’ubwa muntu uburyo bibayeho mu buryo bw’agatangaza aho bikorana umwete buri cyose gituma bibaho. Mube abakozi bakorana umurava kandi bakorera ku gihe rwose .
Niba hari ugusabye serivisi uyimuhe neza uko bikwiriye umugaragu wahamagariwe kugaba ibya shebuja ari we Mana data wa twese. Nta na kimwe dukora ku bwacu ahubwo ni ku bw’Imana Data. Ntitube abakorera ku jisho imirimo yose dukora kuko naho ijisho ryawe ryakwirengagiza uko ubikora nabi ndetse n’ijisho ry’abandi ritakubona ko rwose ubikora uko bidakwiriye ariko ijisho ry’umuremyi wawe wakuremeye uwo muhamagaro wo kuba umuhereza ukwiriye ryo rikubaho iteka, rero muharanire kuba abizerwa muri byose.
Nongere mbasabe ngana umusayuko nti ‘mukundane rwose kandi mugirirane umutwaro umwe ku wundi’. Iyi tuyigire intwaro yo kwiteza imbere bibe umuco kuri twe ba none n’abandi bazavuka bazasange harabayeho intwari ari zo twe zateguye gakondo yitwa u Rwanda ifite akarusho mu mibereho ya muntu. Umubabaro w’amateka ashaririye buri wese yagize awuture hasi tuwubakireho dutegurire abandi bazavuka kutababara, ibi ni byo nakwita ubutwari rwose. Kwihanganira umubabaro ushaka kubakira ejo heza abazitwa ab’ejo.
Nuko rero muri byose mukora, mu biganiro mugirana, mu mpaka mujya zose murangwe n’urukundo. Habeho kumvana no kumvikana mwirinda umwiryane. Mbasabe rwose, mwirinde gusenyana no gusenya ibyagezweho. Muharanire kubaka urukundo n’ubumwe muri mwe, nta kabuza ibyo bizatuma dukomeza kuba indashyikirwa muri byose bityo abazadukomokaho bazishimire umusanzu twatanze twigomwa byose ku bwabo.
Dukeneye u Rwanda abazavuka bazakomeza kubamo bishimye kandi babanye neza, kubiharanira rero ni ukubaka ibitekerezo bihamye kandi bizira urwango n’ivangura bizira ubunebwe. Buri wese akore icyo ashoboye kandi agikore neza ku kigero nawe yishimira umusaruro atanga. Ndagira nti ‘urukundo rwanyu ni ruganze muri byose mu bihe bibi n’ibyiza.’
Ndabatashya, uwanyu kandi umwe mu rimwe kuri gakondo yacu u Rwanda.


